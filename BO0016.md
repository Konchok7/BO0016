ཞེ་སྡང་གི་རྒུན་འབྲུམ།

སི་ཋེན་བྷེག་གི་བརྩམས་

ལེའུ་དང་པོ།

མངའ་སྡེ་ཆེན་པོ་ཨོག་ལ་ཧོ་མ་ཞེས་བྱ་བའི་ཡུལ་འདིའི་དམར་མདངས་ཆགས་པའི་ཡུལ་
ལྗོངས་ཧྲིལ་པོ་དང་། སྐྱ་མདངས་བབས་པའི་ཡུལ་ལྗོངས་ཀྱི་ཆ་ཤས་འགའ་རེར། ཆེས་
མཇུག་མཐའི་ཆར་པ་ཐེངས་འགའ་ཞི་འཇམ་གྱིས་བབས་བྱུང་ལ། ཆར་པ་འབབ་ཐེངས་
དེ་དག་གིས་སེར་གས་གང་བའི་ས་གཞི་འདི་གཏོལ་མ་ཐུབ། ས་ཞིང་སྟེང་གི་ཆུ་ཕྲན་རྒྱུག་
ཤུལ་རྣམས་རྨོས་གཤོལ་གྱིས་ཕར་གཤགས་ཚུར་གཤགས་ཡང་ཡང་བྱས་ཡོད། མཇུག་
མཐའི་ཆར་པ་འབབ་ཐེངས་དེ་དག་གིས་མ་རྨོས་ལོ་ཏོག་མགྱོགས་པོར་སྐྱེ་རུ་བཅུག་སོང་
ལ། གཞུང་ལམ་འགྲམ་གཉིས་སུ་ལྡུམ་བུ་དང་རྩྭ་སྔོན་གྱིས་ཁྱབ་པར་བྱས་སོང་། དེ་བས།
ད་ནི་དམར་མདངས་ཆགས་པའི་ཡུལ་ལྗོངས་དང་སྐྱ་མདངས་བབས་པའི་ཡུལ་ལྗོངས་
གཉིས་ཀ་ཁེབས་གཡོགས་ལྗང་ཁུ་ཞིག་གི་འོག་ནས་རང་རང་གི་ཁ་དོག་མི་མངོན་པར་
འགྱུར་བཞིན་གདའ། སྤྱི་ཟླ་ལྔ་པའི་ཟླ་སྨད་ཙམ་དུ། ནམ་མཁའ་ཐལ་མདོག་ཏུ་འགྱུར་
མགོ་བརྩམས་སོང་ལ། དཔྱིད་དུས་ནམ་མཁའི་མཐོངས་སུ་རྒྱུན་དུ་དཔྱངས་པའི་སྤྲིན་
ཚོམ་རྣམས་ཀྱང་ཡུན་གྱིས་ཐོར་སོང་། དགུང་གི་ཉི་ཟེར་དེ་ཡར་སྐྱེ་བཞིན་པའི་མ་རྨོས་ལོ་
ཏོག་གི་སྟེང་དུ་ཉིན་འཕྲོར་ཉིན་མཐུད་དེ་འཕྲོས་པས། ལྗང་མདོག་གི་ལོ་མ་རེ་རེའི་མཐའ་
མཚམས་སུ་རིམ་བཞིན་སྨུག་མདོག་གི་མཐའ་ཐིག་རེ་བབས་སོང་། སྤྲིན་ཚོམ་འགའ་རེ་
ཡུད་ཙམ་ལ་མངོན་རྗེས། ཡང་བསྐྱར་མེད་པར་འགྱུར་འགྲོ་ལ། ཡུད་ཙམ་གྱི་རྗེས་ནས་སྤྲིན་
པ་དེ་ཚོ་ཡང་བསྐྱར་མཁའ་དབྱིངས་སུ་ཕྱིར་སླེབས་ཨེ་ཐུབ་མ་བལྟས། ས་གཞིའི་ངོས་སུ་ས་
ཤུན་ཆགས་སོང་ལ། ས་ཤུན་དེ་དག་ནི་སྲབ་ཅིང་མཁྲེགས་པོར་གྱུར། ནམ་མཁའ་ཐལ་
མདོག་ཏུ་གྱུར་པ་དང་ཆབས་ཅིག་ཏུ། ས་གཞིའ ང་ཐལ་མདོག་ཏུ་གྱུར་སོང་། ཡུལ་ལྗོངས་
དམར་པོ་དེ་ཟིང་སྐྱ་རུ་གྱུར་སོང་ལ། ཡུལ་ལྗོངས་སྐྱ་བོ་དེ་དཀར་པོ་རུ་གྱུར་སོང་།
རྒྱུག་ཆུས་གཤགས་པའི་གྲོག་ཤུར་དག་ཏུ། ཐལ་རྡུལ་གྱིས་ཚོས་པའི་ཆུ་ཕྲན་སྐམ་ལ་
མ་སྐམ་པ་ཙམ་རེ་ཡོད། ཨ་བྲ་དང་སེང་གེ་གྲོག་མ་ཚོས་ས་འབུར་ཆུང་ཆུང་རེ་འཕེན་མགོ་
བརྩམས། ཚ་ཤུགས་ཅན་གྱི་ཉི་ཟེར་དེ་ཉིན་འཕྲོར་ཉིན་མཐུད་དེ་འཕྲོས་པའི་རྐྱེན་གྱིས། མ་
རྨོས་ལོ་ཏོག་གི་ལོ་མ་རྣམས་སྔར་ལྟར་མཁྲེགས་པོ་དང་དྲང་མོར་གནས་མ་ཐུབ། ལོ་མ་དེ་
དག་ལ་ཐོག་མར་ལྟེབས་གཉེར་ཤོར་སོང་ལ། དེ་ནས་རིམ་བཞིན་དབུས་ཀྱི་རྩིབ་མའི་འཛིན་
ཤུགས་ཇེ་ཞན་དུ་གྱུར་ནས། ལོ་མ་རེ་རེ་བཞིན་མགོ་བོ་ཐུར་དུ་འཁྱོགས། དེ་ལྟར་སྤྱི་ཟླ་དྲུག་
པར་བསླེབས་སོང་ལ། ཉི་འོད་སྔར་ལས་ཀྱང་ཚ། ལྡུམ་བུ་རྣམས་རྙིད་རལ་དུ་གྱུར་ནས་རིམ་
བཞིན་སོ་སོའི་རྩད་པ་རུ་ཕྱིར་འཁུམས་སོང་། རླུང་བུ་ལྡང་བ་ཉུང་ལ། ནམ་མཁའ་སྔར་
ལས་ཀྱང་སྐྱ་མདོག་རེད། ས་གཞི་ནི་ཉིན་རེ་ནས་ཉིན་རེར་ཇེ་སྐྱ་རེད།
རྨོན་དོར་རྣམས་ཡང་ཡང་དུ་སོང་མྱོང་ཞིང་། འཁོར་ལོའི་རིགས་ཀྱིས་ས་ངོས་བཅག་
བཅག་ཏུ་བཏང་མྱོང་ལ། རྟ་ཕོའི་རྨིག་པས་ཀྱང་ས་ངོས་སུ་ཐག་ཐག་ཏུ་རྡུང་མྱོང་སའི་
གཞུང་ལམ་ངོས་ཀྱི་ས་ཤུན་རྣམས་ལ་ད་ལྟ་གས་ཁ་བརྒྱུགས་པས། རིམ་བཞིན་རྡུལ་ཕུང་དུ་
གྱུར། དངོས་པོ་འགུལ་སྐྱོད་རེ་རེས་ཐལ་རྡུལ་དེ་རྣམས་བར་སྣང་དུ་འགྱོགས། རྐང་ཐང་པ་
ཞིག་སོང་ཚེ། ཁོས་རང་ཉིད་ཀྱི་སྐེད་མཚམས་ལ་སླེབས་པའི་ཐལ་རྡུལ་ཞིག་སློང་ལ། ཤིང་
རྟ་ཞིག་སོང་ཚེ། དེས་ར་བའི་རྩེ་ལ་སླེབས་པའི་ཐལ་རྡུལ་ཞིག་སློང་། རླངས་འཁོར་ཞིག་
སོང་ཚེ། དེས་རང་ཉིད་ཀྱི་རྒྱབ་ཕྱོགས་སུ་ཐལ་རྡུལ་གྱི་སྤྲིན་ཕུང་ཞིག་འཁྲིགས་སུ་འཇུག་
ལ། དེ་ནས་དུས་ཡུན་རིང་པོ་ཞིག་གི་རྗེས་སུ་ཐལ་རྡུལ་རྣམས་ཡང་བསྐྱར་ས་ལ་ཕྱིར་
སྤྱི་ཟླ་དྲུག་པའི་ཟླ་ཕྱེད་རྫོགས་སོང་ལ། སྤྲིན་ཕུང་ཆེན་པོ་རྣམས་ཋེག་ས་སི་མངའ་
སྡེ་དང་མཚོ་ཁུག་ས་ཁུལ་ནས་ཕྱིར་བུད། དེ་བས། ད་ལྟ་ཆར་ཆུའི་ཁུར་པོ་འཁུར་བའི་
སྤྲིན་ཕུང་རྣམས་ཤིན་ཏུ་ལྕི། ཞིང་ནང་གི་མི་རྣམས་ཀྱིས་གནམ་གྱི་སྤྲིན་པར་ཡར་ལ་ལྟ་
བཞིན་སྤྲིན་ཕུང་ལ་སྣ་སྙེར་བྱེད་ལ། མཆིལ་མས་བརླན་པའི་མཛུབ་མོ་གནམ་ལ་ཀེར་ཏེ་
རླུང་བུའི་རྒྱུ་ཕྱོགས་འཚོལ། སྤྲིན་པ་མགོ་ཐོག་ཏུ་སླེབས་ཚེ། རྟ་ཕོ་རྣམས་ཀྱང་བྲེལ་འཚུབ་
ལངས། ཆར་སྤྲིན་གྱིས་ཐོལ་ཆར་རེ་ཕབ་རྗེས་བྲེལ་འཚུབ་ངང་ལུང་པ་གཞན་པའི་ཕྱོགས་
སུ་བཞུད། སྤྲིན་ཚོགས་རྣམས་བཞུད་རྗེས་ནམ་མཁའ་ཡང་བསྐྱར་སྐྱ་བོར་གྱུར་ལ། ཉི་འོད་
ཀྱང་ཡང་བསྐྱར་འཕྲོས་བྱུང་། ཐལ་རྡུལ་ཁྲོད་ན་ཆར་ཐིགས་ལྷུང་ཤུལ་གྱི་ཀོང་བུ་ཆུང་ཆུང་
རེ་ཡོད་ཅིང་། མ་རྨོས་ལོ་ཏོག་གི་སྟེང་དུ་ཆུ་ཟེགས་གཙང་མ་རེ་འཁྱིལ་ཡོད། ཐོལ་ཆར་གྱི་
བྱས་རྗེས་དེ་ཙམ་ལས་མ་འདས།
འཇམ་རླུང་ཞིག་གིས་ཆར་སྤྲིན་གྱི་རྗེས་དེད་ནས་ཡོང་ལ། དེས་སྤྲིན་པ་རྣམས་བྱང་
ཕྱོགས་སུ་བདས། འཇམ་རླུང་འདིས་སྐམ་བཞིན་པའི་མ་རྨོས་ལོ་ཏོག་རྣམས་ཡང་མོར་
སྒུལ། ཉི་མ་གཅིག་ཕྱིན་སོང་ལ་། རླུང་བུ་ཡང་ཇེ་ཆེར་སོང་ཞིང་། རླུང་རྒྱུན་གྱི་འགུལ་ཚད་
སྙོམས་ལ་རླུང་ཁ་བརྟན། གཞུང་ལམ་སྟེང་གི་ཐལ་རྡུལ་རྣམས་རླུང་བུས་སྤྲུགས་ནས་བར་
སྣང་ལ་སྤུར་ཞིང་། རིམ་བཞིན་ཐལ་རྡུལ་རྣམས་ཞིང་འགྲམ་གྱི་ལྡུམ་བུའི་སྟེང་དང་། ཕར་
ཕྱོགས་ཀྱི་ཞིང་ཁ་སོགས་སུ་བབས། ད་ལྟ་རླུང་ཤུགས་ཇེ་ཆེ་དང་ཇེ་རྩུབ་ཏུ་སོང་ཡོད་པས།
དེས་མ་རྨོས་ལོ་ཏོག་ཞིང་ནང་གི་ཆར་རྗེས་ཀྱི་ས་ཤུན་ལ་བརྙས་གཙེར་བྱེད་བཞིན་གདའ།
ཐལ་རྡུལ་འདྲེས་མས་རིམ་བཞིན་ནམ་མཁའ་ནག་ཐིང་ངེར་བསྒྱུར་སོང་། རླུང་བུས་ས་
གཞིའི་ངོས་སུ་བྱིལ་བྱིལ་བྱས་ཏེ་ཐལ་བ་རྣམས་སོབ་སོབ་ཏུ་བསྒྱུར་སོང་ལ། སོབ་སོབ་ཏུ་
གྱུར་པའི་ཐལ་རྡུལ་རྣམས་རླུང་རྒྱུན་དང་བསྡོངས་ཏེ་བར་སྣང་ལ་འཕུར། རླུང་ཤུགས་དེ་
བས་ཀྱང་ཇེ་ཆེར་གྱུར་པས། ཆར་རྗེས་ཀྱི་ས་ཤུན་གོག་ནས་ཞིང་ནང་དུ་རྡུལ་འཚུབ་ལངས།
རྡུལ་འཚུབ་ཀྱིས་བྱ་སྒྲོ་སྐྱ་བོ་དེ་དག་བར་སྣང་དུ་སྒྱིད་ལུག་ཆེ་བའི་དུད་སྤྲིན་བཞིན་དུ་དེད།
མ་རྨོས་ལོ་ཏོག་རྣམས་རླུང་བུ་ལ་བརྡར་བ་ལས་སྐམ་སག་སག་གི་སྒྲ་གྲག ཐལ་རྡུལ་ཆེས་
འཇམ་ཤོས་རྣམས་ད་ལྟ་ས་གཞིའི་སྟེང་དུ་ཕྱིར་མ་བབས་པར། ནག་ཐིང་ངེར་འགྱུར་བཞིན་
པའི་ནམ་མཁའི་དབྱིངས་སུ་ཡལ།
རླུང་ཤུགས་དེ་བས་ཀྱང་ཇེ་ཆེར་གྱུར་པས། རྡོ་གསེབ་ནས་ཤུག་སྒྲ་སྒྲོག་ལ། ལོ་མ་རྙིང་
པ་དང་རྩྭ་སོག་རྣམས་ཀྱང་རླུང་བུས་འཁྱེར་འགྲོ། ཐ་ན་སྤོ་ཐོ་ཆུང་ཆུང་ཡང་དེད་ནས་འགྲོ་
བས། ཞིང་ནང་དུ་རླུང་བུ་རྒྱུ་ཤུལ་ཞིག་གསལ་པོར་མངོན། མཁའ་དབུགས་དང་ནམ་
མཁའ་མཐིང་ནག་ཏུ་གྱུར་པས། དེ་དག་གི་ཁྲོད་ནས་དགུང་གི་ཉི་མ་དམར་ལྷམ་མེར་གྱུར།
མཁའ་དབུགས་ཀྱི་ཁྲོད་དུའང་སྣ་ལ་གཟན་པའི་རྫས་སྣ་ཞིག་སླེབས། མཚན་མོའི་དུས་སུ།
ས་ངོས་སུ་རླུང་བུ་ལྡང་བ་དེ་བས་ཀྱང་མགྱོགས་ཤིང་། རླུང་བུ་དེ་དག་གིས་མ་རྨོས་ལོ་ཏོག་
གི་རྩ་བ་རྣམས་གཡོ་སྒྱུ་ཚ་པོས་སློག་ཐབས་བྱས། མ་རྨོས་ལོ་ཏོག་གིས་རང་ཉིད་ཀྱི་གཉོམ་
ཆུང་བའི་ལོ་འདབ་རྣམས་སྤྱད་དེ་རླུང་བུ་ལ་ཁ་གཏད་འཇལ་ཐབས་བྱས་མོད། འོན་
ཀྱང་། གཡོ་སྒྱུ་ཅན་གྱི་རླུང་བུས་མ་རྨོས་ལོ་ཏོག་གི་རྩད་པ་བཀོག་པས། ད་ནི་ལོ་ཏོག་རེ་
རེའི་གཞུང་རྟ་རླུང་བུ་རྒྱུ་ཕྱོགས་སུ་ཕྱོགས་ནས། ས་ངོས་སུ་ཉམ་ཐག་པའི་ངང་ནས་འགྱེལ་
སོང་།
སྐྱ་རེངས་ཤར་བྱུང་མོད། ཞོགས་པའི་སྣང་བ་དཀར་པོ་མིག་ལམ་དུ་མངོན་རྒྱུ་མ་
བྱུང་། སྐྱ་མདོག་གི་ནམ་མཁའ་རུ་ཉི་མ་དམར་པོ་ཞིག་མངོན་བྱུང་ལ། གསལ་ལ་མི་གསལ་
བའི་གོར་ཐིག་དམར་པོ་འདིས་ས་སྲོད་ཀྱི་སྣང་བ་དང་འདྲ་བའི་འོད་ཕྲན་ཞིག་སྤྲོས། ནམ་
ལངས་པ་དང་ཆབས་ཅིག་ཏུ། ས་སྲོད་ཀྱི་སྣང་བ་དེ་མུན་པའི་ཀློང་དུ་ཕྱིར་བྲོས་སོང་། རླུང་
བུས་ས་ལ་འགྱེལ་ཡོད་པའི་མ་རྨོས་ལོ་ཏོག་གི་སྟེང་དུ་མྱ་ངན་གྱི་སྨྲེ་སྔགས་འདོན། 
སྐྱེས་པ་དང་བུད་མེད་ཚང་མ་ཁང་པའི་ནང་དུ་སྡེབ་འཚང་རྒྱག་གི་འདུག་ལ། ཁོ་ཚོ་
ཕྱི་ལོགས་སུ་འགྲོ་དུས་ལག་རས་ཀྱིས་ཁ་སྣ་བཏུམས་ཤིང་། མིག་ཟུང་སྲུང་སྐྱོབ་ཆེད་དུ་བྱེ་
འགོག་མིག་ཤེལ་གོན་ཡོད།
ཡང་བསྐྱར་མཚན་མོར་བསླེབས་སོང་། སྐར་ཚོགས་ཀྱིས་ཐལ་རྡུལ་གྱི་སེང་རས་བརྟོལ་
མ་ཐུབ་ལ། སྒེའུ་ཁུང་གི་དཀར་འོད་རྣམས་ཀྱང་སོ་སོའི་སྒོ་རའི་ཕན་ལ་འཕྲོ་མི་ཐུབ་པས།
མཚན་མོ་འདིར་མུན་པ་ཧ་ཅང་ནག ད་ལྟ་ཐལ་རྡུལ་རྣམས་མཁའ་དབུགས་དང་ཆ་
སྙོམས་སུ་འདྲེས་པས། མཁའ་དབུགས་དང་ཐལ་རྡུལ་གྱི་རྫས་སྦྱོར་གསར་པ་ཞིག་གྲུབ།
ཁང་པའི་སྒོ་རྣམས་དམ་པོར་བརྒྱབ་ཡོད་ལ། སྒོ་དང་སྒེའུ་ཁུང་གི་མཐའ་རུ་རས་ལྷན་
བཙངས་ཡོད། འོན་ཀྱང་། ཐལ་རྡུལ་རྣམས་མིག་གིས་ཀྱང་ཟིན་མི་ཐུབ་པའི་རྡུལ་ཕུང་ཕྲ་
མོ་ཕྲ་མོ་བྱས་ཏེ་ནང་དུ་འཛུལ་ཡོང་ནས། རྐུབ་སྟེགས་དང་སྒྲོག་ཙེ། སྡེར་མ་བཅས་ཀྱི་སྟེང་
དུ་ཟེའུ་འབྲུའི་རྡུལ་བཞིན་དུ་བབས། མི་ཚོས་ཐལ་རྡུལ་དེ་དག་ཕྲག་ཁ་ནས་སྤྲུག་སྤྲུག་བྱེད།
ད་ལྟ་སྒོ་ཐེམ་གྱི་སྟེང་དུའང་ཐལ་རྡུལ་རིམ་པ་རེ་ཆགས་ཡོད།
མཚན་མོ་དེའི་ནམ་གུང་ཙམ་ལ་རླུང་བུ་འཇགས་སོང་ལ། ས་གཞི་ཧྲིལ་པོ་ཁུ་སིམ་པོར་
གྱུར། སྨུག་པ་དང་བསྡུར་ན། ཐལ་རྡུལ་དང་འདྲེས་པའི་མཁའ་དབུགས་ཀྱིས་སྒྲ་མགོ་ལྷག་
ཏུ་གནོན་ཐུབ། ཉལ་སའི་ནང་དུ་ཉལ་ཡོད་པའི་མི་རྣམས་ཀྱིས་རླུང་བུ་འཇགས་པ་ཐོས་
ལ། མགྱོགས་རླུང་གི་ལྡང་མཚམས་ཆད་པ་ན་ཁོ་ཚོ་གཉིད་ལས་སད། ཁོ་ཚོ་མུ་མཐུད་དུ་
ཉལ་བཞིན། ཁུ་སིམ་སིམ་གྱི་ཁོར་ཡུག་ལ་རྣ་རྩ་གྲུང་པོས་ཉན། ཐོ་རེངས་བྱ་ཕོས་བྱ་སྐད་
བསྒྲགས་བྱུང་ལ། དེ་ཚོའི་སྐད་ཀྱང་ནམ་རྒྱུན་ལས་ཀྱང་དམའ་བར་སྣང་། མི་རྣམས་སོ་
སོའི་ཉལ་སའི་ནང་ནས་འགྲེ་ལོག་ཕར་རྒྱག་ཚུར་རྒྱག་བྱེད་བཞིན་ནམ་ལངས་པར་སྒུག
མཁའ་དབུགས་ཁྲོད་ཀྱི་ཐལ་རྡུལ་རྣམས་ཡོངས་སུ་འཇགས་པར་དུས་ཡུན་རིང་པོ་ཞིག་
དགོས་པ་ཁོ་ཚོས་ཤེས་ཀྱི་ཡོད། ཞོགས་པར་སླེབས་དུས་ཐལ་རྡུལ་རྣམས་སྨུག་པ་བཞིན་
འཐིབས་འདུག་ལ། དགུང་གི་ཉི་མ་དེ་ཁྲག་གསར་བཞིན་དམར་པོ་དམར་རྐྱང་རེད། ཉིན་
དེའི་ཉིན་གང་པོར་ཐལ་རྡུལ་རྣམས་ནམ་མཁའ་ནས་བབས་བྱུང་ལ། དེའི་ཕྱི་ཉིན་ཡང་
ཐལ་རྡུལ་མུ་མཐུད་དུ་བབས།དེ་བས། ད་ལྟ་ས་གཞི་འདི་ནི་ངོས་སྙོམས་པའི་ཁེབས་མ་ཞིག་
གིས་ཡོངས་སུ་གཡོགས་ཟིན། ཐལ་རྡུལ་རྣམས་མ་རྨོས་ལོ་ཏོག་གི་སྟེང་དུ་བབས་འདུག་ལ།
ར་བའི་ཀ་རྩེ་དང་དང་ལྕགས་སྐུད་ཀྱི་སྟེང་དུ་སྤུངས། ཐལ་རྡུལ་རྣམས་ཁང་ཀླད་དུ་བབས་
འདུག་ལ། ལྡུམ་བུ་དང་ལྗོན་ཤིང་རྣམས་ཀྱང་ཐལ་རྡུལ་གྱིས་ཡོངས་སུ་བཀབ་ཟིན།
མི་རྣམས་རང་ཉིད་ཀྱི་ཁང་པའི་ནང་ནས་ཕྱི་ལ་བུད་མ་ཐག་ཏུ། སྣ་ལ་གཟན་པའི་
མཁའ་རླུང་དྲོན་པོ་ཞིག་གི་དྲི་མ་ཚོར་ལ། དེ་མ་ཐག་ཏུ་སོ་སོའི་ཁ་སྣ་ཡོངས་སུ་བཏུམ།
བྱིས་པ་ཚོ་ཁང་པའི་ནང་ནས་ཕྱི་ལ་བུད། ནམ་རྒྱུན་ཆར་རྗེས་ཀྱི་ཞོགས་པར། བྱིས་པ་
ཚོས་ཡར་རྒྱུག་མར་ལྡིང་གིས་ཀུ་ཅོ་སྒྲོག་མོད། དེ་རིང་ཁོ་ཚོ་འཇམ་ཅག་གེ་རེད། སྐྱེས་པ་
རྣམས་ར་བའི་འགྲམ་དུ་ལངས་ནས་ཡོངས་སུ་བཅོམ་ཚར་བའི་མ་རྨོས་ལོ་ཏོག་ལ་བལྟས་
ནས་བསྡད། མ་རྨོས་ལོ་ཏོག་རྣམས་ད་ལྟ་མགྱོགས་པོར་སྐམ་བཞིན་ཡོད་པས། ཐལ་རྡུལ་
གྱི་མིག་དར་ཁྲོད་ནས་ལྗང་མདོག་ཕྲན་བུ་ཙམ་མ་གཏོགས་མཐོང་རྒྱུ་མེད། སྐྱེས་པ་ཚོ་ཁུ་
སིམ་པོ་རེད་ལ། འགུལ་སྐྱོད་ཀྱང་དེ་འདྲ་མེད། བུད་མེད་ཚོ་ཁང་པ་ལས་ཕྱིར་བུད་ནས་
སོ་སོའི་སྐྱེས་པའི་འགྲམ་དུ་ལངས་ཏེ། ད་ཐེངས་རང་ཉིད་ཀྱི་སྐྱེས་པ་ཚོ་རེ་ཐག་ཆད་རྒྱུ་
ཡིན་མིན་ཚོད་བགམ་བྱེད། བུད་མེད་ཚོས་ལྐོག་ནས་སོ་སོའི་སྐྱེས་པ་ཚོའི་གདོང་མདངས་
ལ་ལྟ་བཞིན་འདུག་སྟེ། ཁོ་མོ་ཚོའི་སེམས་སུ། ད་དུང་ཤུལ་དུ་བརྟེན་རུང་བ་ཞིག་ལུས་
ཡོད་ཚེ། མ་རྨོས་ལོ་ཏོག་མེད་པར་གྱུར་རུང་མི་སྐྱོན་སྙམ་གྱི་ཡོད། བྱིས་པ་ཚོ་ཁོ་ཚོ་དང་
ཐག་མི་རིང་བའི་ས་རུ་ལངས་ནས་ཡོད་ཅིང་། ཁོ་ཚོས་མདུན་གྱི་ཐལ་བའི་ནང་དུ་རྐང་
མཛུབ་ཀྱིས་རི་མོ་འབྲི་ཞོར། ད་ཐེངས་སྐྱེས་པ་དང་བུད་མེད་ཚོ་རེ་ཐག་ཆད་རྒྱུ་ཡིན་
མིན་རྟོག་ཞིབ་བྱེད་བཞིན་ཡོད། བྱིས་པ་ཚོས་སྐྱེས་པ་དང་བུད་མེད་ཚོའི་གདོང་པར་ལྐོག་
ལྟ་རེ་བྱས་རྗེས། མདུན་གྱི་ཐལ་བའི་ནང་དུ་རྐང་མཛུབ་ཀྱིས་ཐིག་རིས་ཞིབ་མོ་རེ་བྲིས།
རྟ་བོ་རྣམས་ཆུ་བྲེས་ཁ་རུ་ཆུ་འཐུང་དུ་ཡོང་ཞིང་། ཁོ་ཚོས་སྣ་སྦྲིད་བརྒྱབ་སྟེ་ཆུ་ངོས་ཀྱི་ཐལ་
རྡུལ་རྣམས་བསལ། ཡུད་ཙམ་གྱི་རྗེས་སུ། རྒྱང་སོ་བྱེད་བཞིན་པའི་སྐྱེས་པ་ཚོའི་གདོང་གི་
རྨོངས་འཐོམ་གྱི་གླེན་མདངས་སེལ་བས། ད་ལྟ་ངོ་གདོང་གནག་ཅིང་ཁོང་ཁྲོ་ཟོས་ནས་སྡོད་མི་ཚུགས་པར་གྱུར། དེ་དུས་བུད་མེད་ཚོས་ཁོ་ཚོ་བདེ་འཇགས་ཡིན་ཞིང་ད་དུང་རེ་
ཐག་ཆད་མེད་པ་ཚོར། དེ་ནས་ཁོ་མོ་ཚོས། ད་ང་ཚོས་ཅི་བྱེད་དམ། ཞེས་དྲིས་པར། སྐྱེས་པ་
ཚོས། ངས་མི་ཤེས། ཞེས་ལན་བཏབ། འོན་ཀྱང་སྐྱོན་མེད། བུད་མེད་ཚོས་སྐྱོན་མེད་པ་
ཤེས་ལ། ཚུར་བལྟས་ནས་ཡོད་པའི་བྱིས་པ་ཚོས་ཀྱང་སྐྱོན་མེད་པ་ཤེས་ཀྱི་ཡོད། བུད་མེད་
དང་བྱིས་པ་ཚོའི་སེམས་ཀྱི་གཏིང་རིམ་ནས། རང་རེའི་སྐྱེས་པ་ཚོ་སྲ་ཐག་ཐག་ཡིན་དུས།
རྐྱེན་ངན་ཅི་ཞིག་བྱུང་རུང་གདོང་ལེན་བྱེད་མི་ཐུབ་པ་མེད་པ་ཤེས་ཀྱི་ཡོད། བུད་མེད་ཚོ་
སོ་སོའི་ཁང་པའི་ནང་དུ་ཕྱིར་ཁྱིམ་ལས་ལ་ཕྱིན་སོང་ལ། བྱིས་པ་ཚོས་རྩེད་མོ་རྩེ་མགོ་
བརྩམས། འོན་ཀྱང་། ཁོ་ཚོས་ཐོག་མར་ཅུང་གཟབ་གཟབ་ངང་བརྩེས། ཉིན་མོའི་དུས་
སྐབས་ཡུད་ཙམ་སོང་ཚེ། དགུང་གི་ཉི་མའང་དེ་འདྲ་དམར་པོ་མིན་པར་གྱུར་ཅིང་། ཉི་
ཟེར་རྣམས་ཐལ་རྡུལ་གྱིས་བཀབ་པའི་ས་གཞིའི་སྟེང་དུ་འཕྲོས། སྐྱེས་པ་ཚོ་སོ་སོའི་ཁང་
པའི་སྒོ་ལམ་བར་དུ་ཙོག་པུར་བསྡད་ཅིང་། ཁོ་ཚོའི་ལག་ཟུང་ཤིང་ཐུར་དང་རྡོ་ཧྲུག་སྟེང་
དུ་བྲེལ། སྐྱེས་པ་ཚོ་གཡོ་འགུལ་མེད་པར་ཙོག་པུར་བསྡད་ནས། བསམ་བློ་གཏོང་བཞིན་
ཞིབ་འདང་རྒྱག་གི་ཡོད།

ལེའུ་གཉིས་པ།

དོས་སྐྱེལ་རླངས་འཁོར་དམར་པོ་ཆེན་པོ་ཞིག་ལམ་འགྲམ་གྱི་ཟ་ཁང་ཆུང་ཆུང་ཞིག་གི་
མདུན་དུ་བསྡད་འདུག རླངས་འཁོར་དེའི་གྱེན་དུ་བསྒར་བའི་དུད་ཁུང་ལས་ཤུབ་སྒྲ་
འཇམ་པོ་ཞིག་གྲག་གི་འདུག་ལ། མཐོང་ལ་མི་མཐོང་བའི་ལྕགས་མདོག་གི་དུད་སྔོན་ཞིག་
དུད་ཁུང་གི་སྣེ་རུ་ལྡིང་སྐོར་རྒྱག དེ་ནི་དམར་མདངས་འཕྲོ་བའི་རླངས་འཁོར་གསར་པ་
ཞིག་རེད་ལ། དེའི་འགྲམ་ངོས་གཉིས་སུ་‘ཨོག་ལ་ཧོ་མ་གྲོང་ཁྱེར་སྐྱེལ་འདྲེན་སྤྱི་གཉེར་
ཁང་ཞེས་པའི་དབྱིན་ཚུན་བཅུ་གཉིས་ཅན་གྱི་ཡིག་ཕྲེང་ཞིག་བྲིས་འདུག རླངས་འཁོར་
དེའི་འགྱིག་འཁོར་ཉིས་བརྩེགས་མ་རྣམས་གསར་པ་རེད་ལ། རྒྱབ་སྒོ་ཆེན་པོའི་ངོས་ཀྱི་
ལྕགས་ལུང་ལས་ར་གན་གྱི་སྒོ་ཟྭ་ཞིག་དཔྱངས་འདུག དྲྭ་ཚགས་སྒོ་མོ་བརྒྱབ་པའི་ཟ་
ཁང་གི་ནང་དུ་རླུང་འཕྲིན་ཞིག་བཏང་འདུག་ལ། ཉན་མཁན་མེད་སྐབས་ཀྱི་འགྲོ་སྟངས་
ལྟར། ཞབས་བྲོའི་རོལ་དབྱངས་ཀྱི་སྒྲ་ཇེ་དམའ་རུ་བཏང་ཡོད། མདུན་སྒོའི་ཐད་ཀྱི་ཁ་ཕྱི་
ལ་བསྐོར་བའི་རླུང་འཁོར་དེ་ནི་རང་ཉིད་ཀྱི་འཁོར་གདན་གོར་གོར་གྱི་སྟེང་དུ་ཁུ་སིམ་
པོས་འཁོར་གྱི་འདུག་ལ། སྦྲང་འབུ་རྣམས་ཀྱིས་སྒོ་དང་སྒེའུ་ཁུང་མཐའ་རུ་སྤྲོ་སྣང་དང་
བཅས་ཟིར་སྒྲ་སྒྲོག་བཞིན་དྲྭ་ཚགས་སྒོ་མོ་ལ་གདོང་ཐུག་རྒྱག་པར་བྱེད། ཟ་ཁང་གི་ནང་
དུ། རླངས་འཁོར་གྱི་ཁ་ལོ་བ་དེ་རྒྱབ་སྙེས་མེད་པའི་རྐུབ་སྟེགས་ཤིག་གི་སྟེང་དུ་བསྡད་
འདུག་ལ། གྲུ་མོ་གཉིས་ཀ་ཚོང་སྒྲོམ་སྟེང་དུ་བཞག་ནས། འཚིག་ཇ་འཐུང་ཞོར་དུ་ཕར་
ཕྱོགས་ཀྱི་ཤ་རིད་ཅིང་ཁེར་རྐྱང་གི་རྣམ་པ་དོད་པའི་ཞབས་ཞུ་མ་དེར་བལྟས། དེ་ནས་ཁོས་
ལམ་འགྲམ་གྱི་སྐད་ཆ་རྒྱ་ཡན་པ་དེ་ཁོ་མོར་བཤད་ངས་ཁོ་ཟླ་བ་གསུམ་གྱི་སྔོན་དུ་མཐོང་
བྱུང་། ཁོ་ལ་གཤག་བཅོས་བྱས་འདུག་ལ། ཁོའི་ལུས་ནས་གཅིག་བཅད་པ་རེད་ཟེར། ཅི་
ཞིག་བཅད་པ་ད་ལྟ་དྲན་གྱི་མི་འདུག དེ་ནས་ཁོ་མོས་གཟའ་འཁོར་གཅིག་ཙམ་གྱི་སྔོན་
དུ་ངས་ཁོ་མཐོང་བྱུང་། དེ་དུས་ཁོ་ལ་གནད་དོན་འདྲ་ཡོད་པ་མཐོང་མ་བྱུང་། ཁོ་ཆང་རྐྱལ་
ཞིག་མིན་རྒྱུ་ན་མི་བཟང་པོ་འདྲ་ཡིན།" ཞེས་བཤད། མཚམས་དང་མཚམས་སུ་སྦྲང་འབུ་
ཚོས་སྒོ་མོའི་ངོས་སུ་ཟིར་སྒྲ་རེ་སྒྲོག་བཞིན་གདའ། འཚིག་ཇའི་འཕྲུལ་ཆས་ལས་རླངས་
པ་ཐོལ་ཐོལ་དུ་འཕྱུར་བྱུང་ལ། ཞབས་ཞུ་མས་མིག་གིས་ལྟ་ཙམ་ཡང་མི་བྱེད་པར། ལག་
པ་རྒྱབ་ཕྱོགས་སུ་བསྲིངས་ནས་འཕྲུལ་ཆས་ཀྱི་གློག་སྒོ་བརྒྱབ།
ཕྱི་ལོགས་སུ། མྱུར་བགྲོད་གཞུང་ལམ་གྱི་འགྲམ་ངོས་ནས་ཡོང་བཞིན་པའི་མི་དེས་ལམ་
ཆེན་འཕྲེད་ཀྱིས་བཅད་ནས་དོས་སྐྱེལ་རླངས་འཁོར་གྱི་འགྲམ་དུ་ཡོང་། ཁོ་དལ་མོ་བྱས་
ཏེ་རླངས་འཁོར་གྱི་སྔུན་དུ་སོང་ནས། འོད་ཀྲིག་ཀྲིག་གི་འདམ་འགོག་གི་སྟེང་དུ་ལག་པ་
བཞག་སྟེ། རླུང་འགོག་ཤེལ་སྒོའི་ངོས་སུ་སྦྱར་ཡོད་པའི་མི་འཁུར་མི་ཆོག་ཅེས་པའི་སྦྱར་
བྱང་ལ་བལྟས། ཁོ་གཞུང་ལམ་བརྒྱུད་ནས་རྐང་ཐང་དུ་འགྲོ་གྲབས་ཤིག་བྱས་རྗེས། ཡང་
བསྐྱར་ཁ་ཕྱིར་འཁོར་ནས་ཡོང་སྟེ། ཟ་ཁང་ནས་མཐོང་མི་ཐུབ་པའི་ངོས་ཀྱི་རླངས་འཁོར་
གྱི་རྐང་གདན་སྟེང་དུ་བསྡད། ཁོ་ནི་ལོ་ན་སུམ་ཅུར་སོན་མ་སོན་ཙམ་རེད། ཁོའི་མིག་ཟུང་
སྨུག་ནག་ཡིན་ཞིང་། མིག་འབྲས་ཀྱི་སྟེང་དུ་སྨུག་ཐིག་ཟུར་ཙམ་སྣང་། ཁོའི་མཁུར་རུས་
མཐོ་ཞིང་མཁུར་ཞེང་ཆེ་ལ། གཉེར་མ་ཟབ་མོ་འགའ་རེ་མཁུར་ཚོས་གཉིས་ཀྱི་སྟེང་ནས་
མར་འཐེན་ནས། ཁ་འགྲམ་དུ་སླེབས་ཚེ་ནང་དུ་གུག་ཡོད། ཁོའི་ཡ་མཆུ་རིང་ལ་མདུན་
སོ་རྣམས་ཚུར་འབུར་ཡོད་པའི་རྐྱེན་གྱིས། ཁོས་ཁ་བཙུམས་ནས་ཡོད་པའི་སྐབས་སུ་ཁོའི
ཁ་ལྤགས་དེ་སོའི་སྟེང་དུ་བཙན་གྱིས་འཐེན་ཡོད་པ་ལྟ་བུར་སྣང་། ཁོའི་ལག་པ་སྲ་ཞིང་
མཛུབ་ཞེང་ཆེ་ལ། སེན་མོ་རྣམས་ནི་སྟེང་དུ་ཐིག་རིས་བབས་པའི་ཉ་ལྕིབས་ལྟར་མཐུག་
ཅིང་མཁྲེགས། ཁོའི་ལག་པའི་མཐེ་བོང་དང་གོང་མཛུབ་བར་དང་། སྤར་ངོས་བཅས་སུ་
ཤ་སེན་སྐྱེས་ནས་འོད་ཀྲིག་ཀྲིག་བྱེད།
མི་དེའི་གྱོན་ཆས་གསར་པ་རེད། ཚང་མ་གསར་པ་རེད། གོང་ཁེ་པོ་དང་གསར་པ་རེད།
ཁོའི་ཞྭ་མོ་དེ་ཧ་ཅང་གསར་པ་ཡིན་པའི་རྐྱེན་གྱིས། ཞྭ་མོའི་ཐོད་ལྕེ་དེ་ད་དུང་མཁྲེགས་པོ་
རེད་ལ། ཞྭ་མོའི་སྒྲོག་བུ་ཡང་མདུད་ནས་ཡོད་པས། ཞྭ་མོ་འདིའི་ཞྭ་དབྱིབས་ད་དུང་ཤོར་
མེད་ལ་ལྟེབས་གཉེར་ཡང་བབས་མེད། དེ་བས། ཁོའི་ཞྭ་མོ་གསར་པ་འདི་ནི་ཁུག་མའི་ཚབ་
དང་ལག་རས་ཀྱི་ཚབ། སྣབས་ཕྱིས་ཀྱི་ཚབ་སོགས་བྱེད་ནུས་སྣ་ཚོགས་བཏོན་མྱོང་བའི་ཞྭ་
མོ་རྙིང་པ་ཚོ་དང་གཏན་ནས་མི་འདྲ། ཁོའི་གྱོན་གོས་ཆ་འགྲིག་མ་དེ་རས་རྒོད་སྐྱ་བོ་ལས་
བཟོས་པ་ཡིན་ཞིང་། གྱོན་ཆས་གསར་པ་གསར་རྐྱང་ཡིན་པས། དོར་མའི་སྟེང་གི་ལྟེབས་
གཉེར་ཡང་ད་དུང་ཡལ་མེད། ཁོའི་ཐིག་ཤུར་ཅན་གྱི་ནང་སྟོད་སྔོན་པོའི་བར་འཚང་གིས་
སྟོད་ལྭ་འདི་མཁྲེགས་པོ་བྱས་ཡོད་ལ་འཇམ་པོའང་བྱས་ཡོད། ཁོའི་གཟུགས་པོ་ཕྲ་ཞིང་
རིང་བས། ཕྱི་སྟོད་དེ་ཁོ་ལ་ཆེ་དྲགས་ཤིང་། དོར་མ་དེ་ཁོ་ལ་ཐུང་དྲགས་འདུག ཕྱི་སྟོད་ཀྱི་
ཕྲག་མགོ་གཉིས་ཀ་ཁོའི་དཔུང་པ་རུ་མར་དཔྱངས་འདུག་མོད། ཕུ་ཐུང་ད་དུང་ཡང་ཐུང་
འདུག་ལ། ཕྱི་སྟོད་ཀྱི་མདུན་ངོས་དེ་ཁོའི་ལྟོ་བའི་ངོས་སུ་ལྷབ་ལྷུབ་ཏུ་གཡོ་བཞིན་འདུག
ཁོས་དམག་ལྷམ་དུ་འབོད་པའི་ཀོ་ལྷམ་སེར་སྨུག་གསར་པ་ཞིག་གོན་འདུག་ཅིང་། ལྷམ་
དེ་ནི་མཐིལ་དུ་ཤུད་འགོག་འཛེར་མ་བརྡབས་པ་དང་། མི་འཛད་པའི་ཆེད་དུ་ཕྱི་རྟིང་དུ་
རྨིག་ལྕགས་དང་འདྲ་བའི་ཟླ་ཕྱེད་ལྕགས་མཐིལ་བརྒྱབ་པ་ཞིག་རེད། མི་དེ་རླངས་འཁོར་
གྱི་རྐང་གདན་གྱི་སྟེང་དུ་བསྡད་ནས། ཞྭ་མོ་ཕུད་ནས་གདོང་གི་རྔུལ་ཆུ་ཕྱིས་ཤིང་། དེ་ནས་
ཞྭ་མོ་ཕྱིར་གོན། ད་ཐེངས་ཁོས་ལག་པས་ཞྭ་མོ་འཕུར་མཉེད་བྱས་པས། ད་ནི་ཞྭ་མོའི་ཐོད་
ལྕེའི་མ་འོངས་པའི་ཉམས་ཉེས་ཀྱི་མགོ་ཡོངས་སུ་བརྩམས་ཟིན། ཁོས་རང་ཉིད་ཀྱི་རྐང་པར་
བལྟས་པ་དང་། དེ་ནས་མདུན་ལ་ཁེན་ནས་ལྷམ་སྒྲོག་ལྷོད། ཁོས་ལྷམ་སྒྲོག་ཡང་བསྐྱར་ཕྱིར་
མ་མདུད་པར་བཞག ཁོའི་མགོ་ཐད་དུ། བུད་སྣུམ་འཕྲུལ་འཁོར་གྱི་སྙིགས་འདོན་དུད་
ཁུང་གིས་དུད་པ་སྔོན་པོ་རེ་མྱུར་མོས་འཕེན་བཞིན་ཤབ་ཤུབ་ཀྱི་གསང་གཏམ་སྨྲ།
ཟ་ཁང་ནང་གི་རོལ་དབྱངས་གཏོང་མཚམས་བཞག་སོང་ལ། སྐྱེས་པ་ཞིག་གི་སྐད་ཀྱིས་
རྒྱང་གྲགས་སྒྲ་དུང་ལས་སྐད་ཆ་བཤད། ཞབས་ཞུ་མས་རོལ་དབྱངས་ཀྱི་མཚམས་བཞག་
པའང་མ་ཚོར་བས། སྒྲ་དུང་གི་སྒོ་མ་བརྒྱབ། ཁོ་མོའི་ལག་ཉུག་ལ་དགའ་བའི་མཛུབ་
མོས་རང་ཉིད་ཀྱི་རྣ་འབྱོག་འོག་གི་འབུར་བུ་དེ་འཕུར་འཕུར་བྱས། ཁོ་མོས་ཚོང་སྒྲོམ་
ལྟག་ཏུ་ཡོད་པའི་མེ་ལོང་བརྒྱུད་ནས་འབུར་བུ་ལ་ལྟ་སྐབས་རླངས་འཁོར་ཁ་ལོ་བས་མི་
ཤེས་པར་བྱེད་དགོས་པས། ཁོ་མོས་རང་ཉིད་ཀྱི་སྐྲ་ལོ་ལ་བྱིལ་བྱིལ་བྱེད་ཁུལ་བྱས། རླངས་
འཁོར་ཁ་ལོ་བས་“ཤོ་ནེ་གྲོང་ཁྱེར་དུ་ཞབས་བྲོའི་དགོང་ཚོགས་ཆེན་པོ་ཞིག་འཚོགས་སོང་
ལ། སྐབས་དེར་མི་ཞིག་བསད་པ་ཡིན་ནམ་ཡང་ན་ཅི་ཞིག་བྱུང་བ་གོ་སོང་། ཁྱེད་ཀྱིས་ཅང་
གོ་སོང་ངམ།" ཞེས་བཤད་པར། ཞབས་ཞུ་མས་གོ་མ་སོང་།” ཞེས་ལན་འདེབས་བཞིན།
རང་ཉིད་ཀྱི་རྣ་འབྱོག་འོག་གི་འབུར་བུ་དེ་མཛུབ་མོས་འཕུར་འཕུར་བྱས་ནས་བསྡད།
ཕྱི་ལོགས་ཀྱི་མི་དེ་ཡར་ལངས་ནས་རླངས་འཁོར་གྱི་གདོང་ཁེབས་ཐོག་ནས་ཟ་ཁང་ལ་
ཅུང་ཙམ་བལྟས། མི་དེ་རླངས་འཁོར་གྱི་རྐང་གདན་ཐོག་ཏུ་ཡང་བསྐྱར་ཕྱིར་བསྡད་ནས།
རང་ཉིད་ཀྱི་གློ་ཁུག་ནས་ཐ་མག་ཁུག་མ་དང་ཤོག་བུ་སྡེམ་ཆག་ཅིག་བླངས། ཁོས་རང་
ཉིད་ཀྱི་ཐ་མག་དལ་མོ་དང་ཞིབ་མོས་བསྒྲིལ་ཞིང་། དེ་ལ་ཞིབ་ལྟ་བྱེད་བཞིན་འཇམ་པོར་
བཟོས། མཇུག་མཐར་ཁོས་ཐ་མག་ལ་མེ་བསྒྲོན་ཞིང་། དེ་ནས་འབར་བཞིན་པའི་འབར་
རྐང་དེ་ཐལ་བའི་ནང་དུ་མནན། ད་ལྟ་ཉིན་གུང་ལ་སླེབས་གྲབས་ཡོད་པས། དགུང་གི་ཉི་
མའི་འོད་ཀྱིས་རླངས་འཁོར་གྱི་གྲིབ་མ་རིམ་གྱིས་ཟོས་ཡོང་།
ཟ་ཁང་ནང་ནས་རླངས་འཁོར་ཁ་ལོ་བས་རང་ཉིད་ཀྱི་ཟས་རིན་སྤྲད་རྗེས། ཁོའི་དངུལ་
ལོར་སིལ་མ་སྐར་ལྔ་ཅན་གཉིས་པོ་རྒྱན་རྩེད་འཕྲུལ་ཆས་སུ་གཡུགས། འཁོར་བཞིན་པའི་
རྒྱན་འཁོར་གྱིས་ཐོབ་སྐར་ཅི་ཡང་མ་སྤྲད།
ཁ་ལོ་བས་ཞབས་ཞུ་མར་“ཁོ་ཚོས་འཕྲུལ་ཆས་ལ་ལྷད་བསྲེས་ཡོད་པས་ཅི་ཡང་མི་
ལོན།" ཞེས་བཤད།
ཞབས་ཞུ་མས་“ཆུ་ཚོད་གཉིས་ཙམ་གྱི་སྔོན་དུ་མི་ཞིག་ལ་རྒྱན་ཤོག་རྩེ་གྲ་ཐོབ་
སོང་། སྒོར་གསུམ་དང་ཟུར་བརྒྱད་ཐོབ་སོང་། ཁྱོད་ག་དུས་ཕྱིར་སླེབས་རྒྱུ་རེད ཅེས་
བཤད།
ཁོས་དྲྭ་ཚགས་སྒོ་མོ་དེ་ཕྱེས་ཙམ་བྱས་ནས་གཟའ་འཁོར་གཅིག་ནས་ཉི་མ་བཅུ་བར།
ད་ཐེངས་ཁུལ་ས་གྲོང་ཁྱེར་ལ་ཐེངས་གཅིག་བརྒྱུག་དགོས་པས། རང་གི་འཆར་གཞི་ལྟར་
ཕྱིར་སླེབས་ཐུབ་མིན་མི་ཤེས།” ཞེས་བཤད།
ཁོ་མོས་སྙད་བརྐོ་བའི་ཚུལ་དུ་"སྦྲང་འབུ་ཚོ་ནང་དུ་འཕུར་ཡོང་གི་མ་འཇུག ནང་དུ་
ཡོང་ན་ནང་དུ་ཤོག དེ་མིན་ན་ཕྱི་རུ་སོང་ཞེས་བཤད།
ཁ་ལོ་བས་"བདེ་མོ།" ཞེས་ལབ་རྗེས་ཕྱི་ལོགས་སུ་ཐོན་ཞིང་། དྲྭ་ཚགས་སྒོ་མོ་དེ་ཁོའི་
རྗེས་སུ་བང་སྒྲ་དང་བཅས་བརྒྱབ་བྱུང་། ཁོ་ཉི་འོད་ཁྲོད་དུ་ལངས་ནས་འགྱིག་བྱི་རིལ་
ཞིག་གི་ཤུན་སྐོགས་བཤུས། ཁོ་ནི་མི་རྒྱགས་པ་ཞིག་རེད། ཁོའི་ཕྲག་ཞེང་ཡངས་ལ་ལྟོ་བ་
ཆེ་ཞིང་ངོ་གདོང་དམར། རྒྱུན་དུ་མིག་ལ་གཟན་པའི་དཀར་འོད་ལ་བལྟས་དྲགས་པའི་
རྐྱེན་གྱིས། ཁོའི་ཞེང་ཆེ་བའི་མིག་སྔོན་པོ་གཉིས་ཀ་གཡས་གཡོན་ལ་འཐེན་ཡོད་པ་ལྟར་
སྣང་། ཁོས་དམག་དོར་དང་འཇུར་རྟ་ཡུ་རིང་གོན་འདུག ཁོས་འགྱིག་བྱི་རིལ་དེ་མཆུ་ཏོའི་
རྩ་རུ་བཟུང་ནས་དྲྭ་ཚགས་སྒོ་མོ་བརྒྱུད་དེ་ཡ། ཁྱོད་ཀྱིས་ངས་གོ་མི་རུང་བའི་བྱ་བ་དེ་འདྲ་
མ་བྱེད་ཨ ཞེས་བཤད་མོད། ཞབས་ཞུ་མས་རང་ཉིད་ཀྱི་རྒྱབ་ཕྱོགས་ཀྱི་གྱང་ངོས་སུ་
བཀལ་བའི་མེ་ལོང་ལ་ཁ་ཕྱོགས་ནས། ཚིག་འབྲུ་གོ་རྒྱུ་མེད་པའི་ལན་ཞིག་བཏབ། རླངས་
འཁོར་ཁ་ལོ་བས་འགྱིག་བྱི་རིལ་རྡོག་རྡོག་དེ་དལ་མོས་བལྡད་ཅིང་། བལྡད་ཐེངས་རེ་
ལ་ཡ་ཁ་མ་ཁ་གཉིས་ཀ་ཆེན་པོར་གདངས། ཁོས་ཁ་ནང་ནས་འགྱིག་བྱི་རིལ་ལ་གཟུབས་
དབྱིབས་ཤིག་གྲུབ་ཏུ་བཅུག་རྗེས། བྱི་རིལ་ལྕེ་འོག་ཏུ་མནན་ནས་རླངས་འཁོར་གྱི་ཕྱོགས་
སུ་སོང་།
ལམ་འགྲོའི་རླངས་འཁོར་སྒུག་མཁན་དེ་ཡར་ལངས་ནས་རླངས་འཁོར་གྱི་སྒེའུ་ཁུང་
བརྒྱུད་ནས་བལྟས།
སྐུ་ཞབས་ལགས། ང་འཁུར་ན་ཨེ་ཆོག་
ཁ་ལོ་བས་མགྱོགས་པོར་ཟ་ཁང་གི་ཕྱོགས་སུ་མིག་བཤེར་ཞིག་བྱས་"ཁྱོད་ཀྱིས་རླུང་
འགོག་ཤེལ་སྒོའི་ངོས་སུ་སྦྱར་བའི་"མི་འཁུར་མི་ཆོག་”ཅེས་པའི་སྦྱར་བྱང་དེ་མཐོང་མ་
སོང་ངམ།”
"ལོས་མཐོང་། མཐོང་བྱུང་། ལྟས་ངན་ཕྱུག་རྒན་ཚོས་སྦྱར་བྱང་རེ་སྦྱོར་དུ་འཇུག་མོད།
འོན་ཀྱང་། མི་ཞིག་ཡིན་ན་མཚམས་ལ་ལར་སེམས་བཟང་བཅངས་ན་འགྲིག་གི་རེད་ཨ།
ཁ་ལོ་བ་རླངས་འཁོར་གྱི་ནང་དུ་དལ་མོར་འགོ་བཞིན། མི་འདི་ལ་ལན་ཅི་ཞིག་
འདེབས་དགོས་པར་བསམ་བློ་བཏང་། གལ་སྲིད་ཁོས་མ་འཁུར་ན། ཁོ་རང་ཉིད་མི་ངན་
ཞིག་ཏུ་འགྱུར་ཁར། སྦྱར་བྱང་འདི་རང་ཉིད་ལ་བཙན་ཤེད་ཀྱིས་སྦྱོར་དུ་བཅུག་པར་གྱུར་
ཡོད་ལ། ཁོ་ལ་འགྲོ་རོགས་ཀྱང་ཡོད་མི་ཆོག་པ་བྱས་པ་མཚོན་གྱི་ཡོད། གལ་སྲིད་ཁོས་ལམ་
འགྲོ་བ་འདི་འཁུར་བ་ཡིན་ན། རང་ཉིད་རང་བཞིན་གྱིས་མི་བཟང་ཞིག་ཏུ་འགྱུར་བ་མ་
ཟད། ལྟས་ངན་ཕྱུག་རྒན་ཚོས་གང་འདོད་དུ་ཐུབ་ཚོད་གཏོང་རུང་བ་ཞིག་མིན་པ་བསྟན་
ཡོད།དེ་བས་ཁོས་རང་ཉིད་འགྲོ་ལྡོག་གཉིས་ཀའི་གནས་སུ་གྱུར་ཡོད་པ་ཚོར། རང་ཉིད་མི་
བཟང་ཞིག་བྱེད་འདོད་ཡོད་པས། ཁོས་ཟ་ཁང་གི་ཕྱོགས་སུ་ཡང་བསྐྱར་མིག་བཤེར་ཞིག་
བྱས་རྗེས་“ཕར་ཕྱོགས་ཀྱི་དཀྱོག་མགོ་ལ་སླེབས་པའི་བར་དུ་རྐང་གདན་སྟེང་དུ་འཐམས་
ནས་སྡོད ཅེས་བཤད།
ལམ་འགྲོ་པ་དེ་རྐང་གདན་གྱི་སྟེང་ནས་མར་སྒུར་ནས་བསྡད་དེ་གཞན་གྱིས་མི་མཐོང་
བར་བྱས་ཤིང་། ལག་པས་རླངས་འཁོར་གྱི་སྒོའི་ལག་འཇུ་ལ་འཐམས། སྒུལ་འཕྲུལ་གྱི་
ལྡིར་སྒྲ་ཇེ་ཆེར་ཅུང་སོང་རྗེས། བང་སྒྱུར་ཡུ་བ་ཚིགས་ནང་དུ་དེད་པས། རླངས་འཁོར་
དལ་མོར་འགུལ་ཞིང་། བང་སྒྱུར་རིམ་པ་དང་པོ་དང་དེ་ནས་གཉིས་པ། དེ་ནས་གསུམ་
པར་བསྒྱུར་པ་ན། རླངས་འཁོར་དེས་འུར་སྒྲ་ཆེན་པོ་ཞིག་སྒྲོག་བཞིན་ཇེ་མགྱོགས་སུ་སོང་
ལ། དེ་ནས་བང་སྒྱུར་རིམ་པ་བཞི་པར་བསྒྱུར། སྒོ་ངོས་སུ་འཐམས་ཡོད་པའི་མི་དེའི་འོག་
ཏུ་གཞུང་ལམ་གྱི་ངོས་རྣམས་འདར་ཡོར་གྱིས་རབ་རིབ་ཏུ་གྱུར། དཀྱོག་མགོ་དང་པོར་
སླེབས་པར་ལེ་དབར་གཅིག་ཙམ་ཡོད་ལ། དཀྱོག་མགོ་གཟུར་རྗེས་རླངས་འཁོར་ཇེ་དལ་
དུ་སོང་། ལམ་འགྲོ་པ་དེ་ཡར་འགྲེངས་ནས་རླངས་འཁོར་གྱི་སྒོ་ཕྱེས་ཏེ་ནང་དུ་འཛུལ། ཁ་
ལོ་བའི་མིག་ཞེང་ཕྲ་མོས་མི་འདིའི་གཟུགས་པོ་ཡོངས་ལ་མིག་བཤེར་བྱེད་བཞིན་འགྱིག་
བྱི་རིལ་བལྡད། ཕར་བལྟས་ཚོད་ཀྱིས་ཁ་ལོ་བའི་བསམ་བློ་དང་བག་ཆགས་ཚང་མ་རང་
ཉིད་ཀྱི་ཀླད་པ་ལ་གསོག་ཉར་མ་བྱས་སྔོན་ལ་ཁོའི་འགྲམ་རུས་ཀྱིས་དེ་དག་དབྱེ་འབྱེད་
དང་གོ་རིམ་བསྒྲིགས་པ་དང་མཚུངས། ཁོའི་མིག་གཉིས་ཀྱིས་ཐོག་མར་ཞྭ་མོ་གསར་པ་
དེར་བལྟས་ཤིང་། དེ་ནས་གྱོན་གོས་གསར་པ་དང་དེ་ནས་ལྷམ་གསར་པ་ལ་བལྟས། ལམ་
འགྲོ་པ་དེ་རྐུབ་སྟེགས་ཀྱི་རྒྱབ་སྙེས་ལ་ཁེན་ནས་བདེ་མོར་བསྡད་རྗེས། ཞྭ་མོ་ཕུད་ནས་
ཐོད་པ་དང་མ་ནེ་རུ་འཛགས་བཞིན་པའི་རྔུལ་ཆུ་འབྱིད་བཞིན་ཐུགས་རྗེ་ཆེ་ཨ། གྲོགས་
པོ། རྐང་པ་གཉིས་ཀ་ན་ནས།” ཞེས་བཤད།
ཁ་ལོ་བས་ལྷམ་གསར་པ་རེད་ཨ།" ཞེས་བཤད་ཅིང་། ཁོའི་སྐད་ཀྱང་ཁོའི་མིག་
མདངས་དང་འདྲ་བར་ལྐོག་གྱུར་དང་ཟུར་བརྡ་ཡིས་ཁེངས། “ལྷམ་གསར་པ་གོན་ནས་
རྐང་ཐང་ལ་འགྲོ་ག་ལ་རུང་། ལྷག་པར་དུ་འདི་འདྲའི་གནམ་གཤིས་ཚ་བོའི་འོག་ཏུ།"
ལམ་འགྲོ་པས་ཐལ་རྡུལ་གྱིས་ཚོས་པའི་ལྷམ་སེར་པོ་དེར་ལྟ་བཞིན་"ལྷམ་ཆ་གཅིག་
འདི་མ་གཏོགས་མེད། ཆ་གཅིག་མ་གཏོགས་མེད་དུས། དེ་མི་གོན་ཐབས་མེད་རེད་ཨ།
ཞེས་བཤད།
ཁ་ལོ་བས་མིག་ཟིམ་ཟིམ་གྱིས་མདུན་ཕྱོགས་སུ་ཞིབ་མོས་ལྟ་བཞིན་རླངས་འཁོར་ཅུང་
ཇེ་མགྱོགས་སུ་བཏང་།‘གང་དུ་འགྲོ་རྒྱུ་ཡིན།
‘ ཨ། ཨོ། ངའི་རྐང་པ་ན་བཞིན་མེད་ན་མ་གཞི་རྐང་ཐང་དུ་སོང་ནའང་ཆོག
ཁ་ལོ་བའི་དྲི་ཚིག་ཁག་ལ་ཅུང་ཉམས་ཚོད་ལེན་པའི་རྣམ་པ་ཞིག་འདུག་ལ། ཁོས་
རང་ཉིད་ཀྱི་དྲི་བར་བརྟེན་ནས་རྒྱ་རྙི་ཞིག་འཐེན་བཞིན་པ་ལྟར་“ལས་ཀ་འཚོལ་བཞིན་
པ་ཡིན་ནམ།” ཞེས་དྲིས།
མེད། ངའི་ཕ་རྒན་ལ་ས་ཞིང་ཡོད། དབྱིན་མུའུ་བཞི་བཅུ་ཙམ་ཡོད། ཁོ་ཞིང་པ་ཞིག་
ཡིན་ལ། ང་ཚོ་འདིར་གཞིས་ཆགས་ནས་ཡུན་རིང་རེད།
ཁ་ལོ་བས་གཞུང་ལམ་འགྲམ་གྱི་ས་ཞིང་ལ་ལྟ་ཡག་ཅིག་བྱས། ཞིང་ནང་གི་མ་རྨོས་ལོ་
ཏོག་རྣམས་ལོགས་སུ་འགྱེལ་ནས་དེའི་སྟེང་དུ་ཐལ་རྡུལ་ཆགས་འདུག་ཅིང་། ཐལ་རྡུལ་
ཆགས་པའི་ས་ནང་ནས་མེ་རྡོ་རེ་ཕྱིར་མངོན་ཡོང་། ཁ་ལོ་བས་ཆིག་ལབ་རྒྱག་པ་ལྟར་
"དབྱིན་མུའུ་བཞི་བཅུའི་ཞིང་པ་འདིའི་ས་ཞིང་ཐལ་རྡུལ་གྱིས་བཀབ་མེད་ཅིང་། འདྲུད་
འཁོར་གྱིས་ཀྱང་བསློགས་མེད་དམ།" ཞེས་བཤད།
ལམ་འགྲོ་པས་"ཉེ་སྔོན་འདི་སྐོར་གྱི་དོན་དག་ཅི་ཡང་ཐོས་མ་བྱུང་།" ཞེས་ལན་བཏབ།
ཁ་ལོ་བས་ཡུན་རིང་རེད།" ཅེས་བཤད། སྦྲང་འབུ་ཞིག་མགོ་སྒམ་ནང་དུ་འཕུར་ཡོང་
ནས་རླུང་འགོག་ཤེལ་སྒོའི་ངོས་སུ་ཟིར་སྒྲ་སྒྲོག་བཞིན་བབས་བྱུང་ལ། ཁ་ལོ་བས་འབུ་དེ་
ལག་པས་དལ་མོས་སྒེའུ་ཁུང་གི་ཕྱི་ཕྱོགས་སུ་རྒྱུ་བཞིན་པའི་རླུང་རྒྱུན་ཞིག་གི་ནང་དུ་
དེད་རྗེས་ཞིང་པ་ཚོ་མགྱོགས་པོར་གནས་སྤོ་བཞིན་འདུག འདྲུད་འཐེན་འཕྲུལ་འཁོར་
གཅིག་གིས་ཁྱིམ་ཚང་བཅུ་རེའི་ས་ཞིང་ཚུར་བླངས་ནས་མི་རྣམས་ཕར་བདས་འགྲོ། ག་
ས་གང་དུ་འདྲུད་འཐེན་འཕྲུལ་འཁོར་རེད། དེ་ཚོས་ལོ་ཏོག་རྣམས་བཅག་ནས་དེད་འགྲོ།
ཁྱོད་ཀྱི་ཕ་རྒན་ཇི་འདྲ་རེད ཅེས་བཤད། ཁོའི་ལྕེ་དང་འགྲམ་པ་གཉིས་ཀ་འགྱིག་བྱི་
རིལ་གྱིས་མི་ཁོམ་པར་བྱས་འདུག་ལ། ཁོས་བྱི་རིལ་དེ་བརྗེ་སློག་ཅིག་བྱས་རྗེས་མུ་མཐུད་
དུ་བལྡད། ཁོའི་ཁ་གདངས་ཐེངས་རེ་ལ་ལྕེ་ཡིས་བྱི་རིལ་དེ་བརྗེ་སློག་བྱེད་པ་མཐོང་ཐུབ།
ལམ་འགྲོ་པས་“ངས་ཉེ་དུས་ཅི་ཡང་གོ་མ་བྱུང་། ང་འཕྲིན་ཡིག་འབྲི་མཁན་ཞིག་མིན་
ལ། ངའི་ཕ་རྒན་ཡང་མིན།” ཞེས་བཤད་རྗེས། ཁོས་མགྱོགས་པོར་“ངེད་གཉིས་ཀྱིས་འབྲི་
ཤེས་ཀྱི་ཡོད། འབྲི་མི་འདོད་པ་རེད་མ་གཏོགས། ཞེས་གསལ་བཤད་བྱས།
བྱ་བ་གཉེར་བཞིན་ཡོད་དམ། ཁ་ལོ་བའི་སྣང་མེད་དང་འདྲ་བའི་གསང་བའི་རྟོག་
དཔྱོད་དེ་མགོ་བརྩམས་སོང་། ཁོས་ས་ཞིང་ཐོག་གི་སྐྱ་ལམ་ལམ་གྱི་མཁའ་དབུགས་ལ་ལྟ་
བཞིན། ཁ་ནང་གི་བྱི་རིལ་འགྲམ་པ་རུ་བསྡུས་ནས། ལུད་པ་ལ་ལམ་ཁ་བསལ་རྗེས། ཁ་
ལུད་དེ་སྒེའུ་ཁུང་གི་ཕྱི་ལོགས་སུ་འཕངས།
ལམ་འགྲོ་པས་ལོས་ཡོད། ཅེས་ལན་བཏབ།
"ཡིན་རྒྱུ་རེད་བསམ་བྱུང་། ངས་ཁྱོད་ཀྱི་ལག་པ་མཐོང་བྱུང་། རྒྱུན་པར་འཇོར་བུའམ་
ཡང་ན་སྟ་རེ། ཡང་ན་ཐོ་བ་གཡུག་པ་ཡིན་རྒྱུ་རེད། ལག་ཆ་འདི་དག་གིས་ལག་པ་འོད་
ཀྲིག་ཀྲིག་བཟོ་ཡི་རེད། ངས་དོན་དག་འདི་འདྲ་ལ་རང་ཤུགས་ཀྱིས་དོ་སྣང་བྱས་ཡོང་གི་
རེད་ལ། དེ་ཐད་ལ་སྤོབས་པ་འདྲ་སྐྱེ་བཞིན་ཡོད།
ལམ་འགྲོ་པས་ཁོའི་གདོང་ལ་ཅེར་མིག་གིས་བལྟས། རླངས་འཁོར་གྱི་འགྱིག་འཁོར་
གྱིས་གཞུང་ལམ་ཐོག་ཏུ་འཁོར་སྒྲ་སྒྲོག "དེ་མིན་ཁྱོད་ཀྱིས་ཅི་ཞིག་ཤེས་འདོད། ངས་ཁྱོད་
ལ་བཤད། ཁྱོད་ཀྱིས་ཚོད་དཔག་བྱེད་དགོས་དོན་མེད།
ཁོང་ཁྲོ་མ་ལངས། ངས་ཇུས་མེད་ཇུས་གཏོགས་བྱེད་བཞིན་མེད།"
"ངས་ཁྱོད་ལ་ཚང་མ་བཤད། ང་ལ་གསང་རྒྱུ་ཅི་ཡང་མེད།
ཁོང་ཁྲོ་མ་ལངས་རོགས། ང་དངོས་པོ་ཅི་ཞིག་ལའང་དོ་སྣང་བྱེད་རྒྱུར་དགའ། འདི་
དུས་ཚོད་སྐྱེལ་ཐབས་ཙམ་ཡིན།”
"ངས་ཁྱོད་ལ་ཚང་མ་བཤད། མི་ངའི་མིང་ལ་ཇོ་ཌི་ཟེར། ཋོམ་ཇོ་ཌི། ཕ་རྒན་གྱི་མིང་
ལ་ཋོམ་ཇོ་ཌི་རྒན་པ་ཟེར།” ཁོའི་མིག་གིས་བསམ་གཞིག་གི་རྣམ་པས་ཁ་ལོ་བར་བལྟས།
,,“ཁོང་ཁྲོ་མ་ལངས། ངའི་སྐད་ཆར་ནང་དོན་གཞན་པ་མེད།
ཇོ་ཌི་ཡིས་“ངའི་སྐད་ཆ་ལའང་ནང་དོན་གཞན་པ་མེད། ངས་ཀྱང་སུ་ཞིག་ལ་བརྙས་
བཅོས་བྱེད་མ་དགོས་པར་འཆམ་པོ་མཐུན་པོ་རེ་ཨེ་ཡོང་བསམ་པ་ཡིན།" ཞེས་བཤད།
ཁོས་སྐད་ཆ་བཤད་མཚམས་བཞག་ནས་ཕར་ཕྱོགས་ཀྱི་ཐན་པས་བསྐམས་པའི་ཞིང་
ཁ་དང་། ཐག་རིང་ན་ཚ་དྲོད་ཀྱི་དབུས་སུ་མགོ་བོ་དུད་ནས་ཡོད་པའི་ཤིང་སྡོང་ཚོམ་བུ་
བཅས་ལ་ཅེར་གྱིས་བལྟས། ཁོས་རང་ཉིད་ཀྱི་གློ་ཁུག་ལས་ཐ་མག་དང་ཤོག་བུ་བླངས་ནས་
སྒྲིལ་མགོ་བརྩམས་ཤིང་། རླུང་བུ་ལས་གཡོལ་ཆེད་ཁོས་ཐ་མག་དེ་བརླ་བར་ནས་བསྒྲིལ།
ཁ་ལོ་བས་འགྱིག་བྱི་རིལ་དེ་དབྱངས་འགྲོས་དང་བཅས་ལྡད་བཞིན་འདུག་ལ། ཁོས་
བློ་རིག་བསྒྲིམས་ཡོད་ཚུལ་ལ་བལྟས་ན་བ་མོ་ཞིག་གིས་སྐྱུག་ལྡད་བྱེད་བཞིན་པ་དང་འདྲ།
ཁོས་ད་སྔོན་གྱི་ཁ་བརྡ་དེའི་རྒྱུན་ཆད་པར་སྒུག་ཅིང་། མཇུག་མཐར་དོགས་མི་བདེ་བའི་
མཁའ་དབུགས་དེ་ཅུང་ཡལ་སོང་བ་འདྲ་བས། ཁ་ལོ་བས་དོས་སྐྱེལ་རླངས་འཁོར་སྐོར་
མཁན་གྱི་སྐྱེ་བ་མ་བླངས་མཁན་ཞིག་གིས་འདིའི་འཚོ་བ་འདི་ཇི་འདྲ་ཡིན་པ་ཧ་གོ་ཡི་
མ་རེད། སྦྱིན་བདག་གིས་ང་ཚོར་མི་གཅིག་ཀྱང་འཁུར་འཇུག་གི་མ་རེད། ངས་ད་ཐེངས་
ཁྱོད་རང་འཁུར་བ་ལྟར། ལས་གནས་ནས་ཕུད་པའི་བྱ་བ་འདི་འདྲ་ལས་མི་འདོད་ན། ང་
ཚོས་ཁེར་རྐྱང་གིས་རླངས་འཁོར་བསྐོར་ནས་འགྲོ་དགོས་ཀྱི་ཡོད།" ཅེས་བཤད།
ཇོ་ཌི་ཡིས་"ཐུགས་རྗེ་ཆེ། ཞེས་བཤད།
"རླངས་འཁོར་སྐོར་ཞོར་དུ་དོན་དག་སྨྱོན་པ་སྒྲུབ་མྱོང་མཁན་གྱི་ཁ་ལོ་བ་འགའ་རེ་ངོ་
ཤེས། ཁོ་ཚོའི་ནང་ནས་གཅིག་གིས་སྙན་ངག་འདྲ་འབྲི་བའང་དྲན་གྱི་འདུག དེ་ལྟར་བྱས་
ཏེ་དུས་ཚོད་འཛད་ཐབས་བྱེད་ཀྱི་ཡོད་པ་རེད།” ཁོས་གསང་སྟབས་ཀྱིས་ཇོ་ཌི་ལ་བལྟས་
ནས། ཁོས་དོ་སྣང་བྱེད་བཞིན་ཡོད་མེད་དང་ཁོ་དགའ་ཡོད་མེད་ལ་བརྟགས། ཇོ་ཌི་ཁུ་
སིམ་པོ་རེད་ལ། ཁོས་མདུན་ཕྱོགས་སུ་རྒྱང་དུ་བསྲིངས་བའི་ལམ་ལ་བལྟས་ནས་འདུག
གཞུང་ལམ་དཀར་པོ་དེ་མཚོ་འཁྱོམ་གྱི་རྦ་རླབས་བཞིན་དུ་མདུན་ཕྱོགས་ན་གཡོ་འགུལ་
བྱེད། མཇུག་མཐར་ཁ་ལོ་བས་རང་ཉིད་ཀྱི་སྐད་ཆའི་མཇུག་བསྐྱངས་ཏེ་མི་དེས་བྲིས་པའི་
སྙན་ངག་གི་ཆ་ཤས་ཤིག་ངས་ད་ལྟའང་དྲན་གྱི་འདུག དེ་ནི་ཁོ་དང་མི་གཞན་པ་ཁ་ཤས་
ཤིག་འཛམ་གླིང་ཆང་གིས་བསྐོར་ནས། སྨྱོ་རྟགས་རྒྱལ་ཁམས་ལ་བསྟན་པའི་སྐོར་རེད།
སྙན་ངག་དེའི་ནང་གི་ཚིག་དུམ་རེ་དྲན་ན་ཨང་སྙམ། མི་དེས་བྲིས་པའི་སྙན་ངག་ནང་གི་
ཚིག་རྣམས་ཐ་ན་སྟོན་པ་ཡེ་ཤུ་སྐུ་དངོས་སུ་བྱོན་རུང་གོ་བ་མི་ལོན་པ་དེ་འདྲ་རེད། སྙན་
ཚིག་དེར་འདི་འདྲ་བྲིས་འདུག 'ང་ཚོས། གླང་ཆེན་གྱི་སྣ་ཞགས་སམ། ཡང་ན། ཉ་ཆེན་
གྱི་ཕོ་རྟགས་ལས་ཀྱང་ཆེ་བའི་མེ་མདའ་འཁྱེར་ནས། མི་ནག་ལ་སོ་ལྟ་བྱས།' སྣ་ཞགས་ནི་
ཁོ་སྣ་རིང་པོ་སྟེ། གླང་ཆེན་གྱི་སྣ་ཡི་དོན་རེད། ཁོས་ང་ལ་ཚིག་མཛོད་ལས་བསྟན་བྱུང་།
གང་དུ་འགྲོ་ནའང་ཚིག་མཛོད་དེ་འཁྱེར་ནས་འགྲོ་ཡི་རེད། ངལ་གསོའི་བག་ལེབ་དང་
འཚིག་ཇར་རོལ་སྐབས་ཀྱང་ཁོས་ཚིག་མཛོད་ཀྱི་ངོས་སུ་ཅེར་ནས་སྡོད་ཀྱི་ཡོད།" སྐད་ཆ་
རིང་པོའི་ནང་ནས་ཁེར་རྐྱང་གི་སྣང་བ་ཤར་བས། ཁོས་བཤད་མཚམས་བཞག་ཅིང་། ཁོའི་
གསང་མིག་གིས་རང་ཉིད་ཀྱི་ལམ་མགྲོན་ལ་བལྟས་དུས། ཇོ་ཌི་ད་དུང་ཡང་ཁུ་སིམ་མེ་རེད།
ཁ་ལོ་བས་དོགས་མི་བདེ་བའི་ངང་ནས་ཁོ་གླེང་མོལ་གྱི་ནང་དུ་མཉམ་ཞུགས་བྱེད་པར་
སྐུལ་ཐབས་བྱས་སྐད་ཆ་དེ་འདྲ་རྫིག་པོ་བཤད་པའི་མི་ལ་ཐུག་མྱོང་ཡོད་དམ།
ཇོ་ཌི་ཡིས་ཆོས་དཔོན།” ཞེས་ལན་བཏབ།
"ཨུན། མི་ཞིག་གིས་སྐད་ཆ་དེ་འདྲ་རྫིག་པོ་བཤད་པ་ཐོས་ཚེ་སྙིང་རླུང་ལྡང་བྱེད་ཅིག་
རེད། ཡིན་དང་ཡིན། ཆོས་དཔོན་ཡོད་ན་ཅི་སྐྱོན་ཏེ། སུ་ཞིག་གིས་ཀྱང་ཆོས་དཔོན་གྱི་
མཐའ་རུ་དེ་འདྲའི་སྨྱོ་རྟགས་སྟོན་ནུས། འོན་ཀྱང་། མི་འདི་གད་མོ་སློང་བྱེད་ཅིག་ཡིན།
ཁོས་སྐད་ཆ་དེ་འདྲ་རྫིག་པོ་བཤད་དུས་སྣང་མེད་དུ་བཏང་བཞག་ན་འགྲིག་གི་ཡོད། ཁོས་
དེ་ལྟར་བཤད་པ་ནི་གད་མོ་སློང་བའི་ཆེད་དུ་ཡིན་པ་ལས། རང་ཉིད་མ་ཡིན་ཡིན་མདོག་
བྱེད་པའི་ཆེད་དུ་མ་རེད།” ཇོ་ཌི་ཡིས་མ་མཐའ་ཡང་རང་ཉིད་ཀྱི་གླེང་མོལ་ལ་ཉན་གྱི་
ཡོད་པ་ཚོར་བྱུང་བས། ཁ་ལོ་བའི་སེམས་པ་བདེ་ལ་བབས། ཁོས་ཁལ་འཁོར་ཆེན་པོ་དེ་
དཀྱོགས་ཆེན་ཞིག་ནས་བཙན་ཤུགས་ཀྱིས་ཁ་ལོ་བསྒྱུར་བ་ན་འཁོར་ལོ་རྣམས་ལས་ཙིར་
ཙིར་གྱི་སྒྲ་གྲག དེ་ནས་ཁོས་མུ་མཐུད་དུ་ངས་ད་སྔོན་བཤད་པ་བཞིན། དོས་སྐྱེལ་རླངས་
འཁོར་སྐོར་མཁན་ཚོས་ཕྱིན་ཅི་ལོག་གི་ལས་མང་པོ་བྱེད་ཀྱི་རེད་ལ། དེ་ལྟར་མི་བྱེད་
ཐབས་མེད་རེད། ས་ནག་ལེ་དབར་དང་ལེ་དབར་བྱས་ནས་འཁོར་འོག་ལ་སྡུད་བཞིན།
ཉིན་གང་པོར་མགོ་སྒམ་ནང་དུ་གཅིག་པོར་འདུག་དགོས་པ་འདིས་མི་ཞིག་སྨྱོན་པར་
བསྒྱུར་ཡོང་། གཅིག་གིས་ཟེར་ན་རླངས་འཁོར་ཁ་ལོ་བ་ཚོས་རྟག་པར་གཅིག་ཟས་ནས་
ཡོད་པ་རེད་ཟེར། རྟག་པར་ལམ་འགྲམ་གྱི་སྟབས་བདེའི་ཟ་ཁང་ནང་ནས་གཅིག་ཟས་ནས་
བསྡད་ཡོད་པ་རེད་ཟེར།" ཞེས་བཤད།
ཇོ་ཌི་ཡིས་ཟ་ཁང་ནང་ནས་འཚོ་བ་སྐྱེལ་བཞིན་པ་འདྲ་པོ་ཞིག་འདུག་ཨ།" ཞེས་མོས་
མཐུན་བྱས།
ཁ་ལོ་བས་“རེད། ཚང་མ་ཟ་ཁང་གང་ཡོད་ས་ནས་འདུག་གི་རེད། འོན་ཀྱང་། ཟ་མ་ཟ་
ཡི་མ་རེད། ཁོ་ཚོ་གྲོད་ཁོག་ལྟོགས་པ་དེ་འདྲ་མ་རེད། ཁོ་ཚོ་ནམ་རྒྱུན་འགྲོ་དགོས་པ་དེར་
སུན་པ་ཙམ་རེད། ཟ་ཁང་འདི་དག་ནི་རླངས་འཁོར་བསྡད་ཆོག་སའི་ས་ཆ་དེ་ཁོ་ན་ཡིན་
ཞིང་། གཅིག་བསྡད་ཚེ་གཅིག་ཉོ་དགོས། གལ་སྲིད་ཅི་ཡང་མ་ཉོས་ན་ཚོང་སྒྲོམ་ལྟག་གི་
འཆལ་མོ་དེའི་ཁ་སློང་ཐུབ་ཀྱི་མ་རེད།དེ་བས་མི་ཚོས་བག་ལེབ་དང་འཚིག་ཇ་རེ་ཉོ་ཡི་རེད་
ལ། འདི་ལྟར་ཁོ་ཚོས་རང་ཉིད་ལ་ངལ་གསོའི་སྣང་བ་རེ་སྦྱིན་ཐབས་བྱེད་ཀྱི་ཡོད།" ཅེས་
ཟེར་བཞིན་ཁ་ནང་གི་འགྱིག་བྱི་རིལ་དེ་དལ་མོས་བལྡད་ནས་ལྕེ་ཡིས་བརྗེ་སློག་བརྒྱབ།
ཇོ་ཌི་ཡིས་དངོས་གནས་དཀའ་མོ་ཡིན་ས་རེད་ཨ།”ཞེས་སྣང་བ་ཡང་མོས་བཤད།
ཁ་ལོ་བས་མགྱོགས་པོར་ཇོ་ཌི་ལ་བལྟས་ནས་སྐད་ཆ་འདི་ཟུར་ཟའི་སྐད་ཆ་ཡིན་མིན་
དཔྱད་ཅིང་། དེ་ནས་ཁོས་རྟོག་དཔྱོད་ཀྱི་ཚུལ་གྱིས་ཨུན། དེ་འདྲ་ལས་སླ་པོ་མ་རེད། ཕར་
བལྟས་ཚོད་ཀྱིས་ལས་སླ་པོ་འདྲ་སྣང་མོད། འོན་ཀྱང་། ཆུ་ཚོད་བརྒྱད་ནས་བཅུ། ཐ་ན་ཆུ་
ཚོད་བཅུ་བཞི་ཡས་མས་ལ་འདི་ལྟར་འགྲོ་དགོས་དུས་ཀྱང་ཡོད་པས། ལམ་ཐག་རིང་འདིས་
མི་རྣམས་ཡུན་གྱིས་ཟོས་ཡོང་། དེ་བས། ཁོ་ཚོར་དུས་ཚོད་སྐྱེལ་བྱེད་རེ་དགོས་ཀྱི་ཡོད་པ་
རེད། འགའ་རེས་གླུ་དབྱངས་ལེན་ལ། འགའ་རེས་ཤུ་འདེབས། སྤྱི་གཉེར་ཁང་གིས་ང་ཚོར་
རླུང་འཕྲིན་འཁྱེར་དུ་མི་འཇུག འགའ་རེས་ཆང་དམ་གཅིག་གཉིས་རེ་འཁུར་མོད།དེའ ང་
ཡུན་མི་རིང་།” ཞེས་བཤད་ཅིང་། དེ་ནས་ཁོས་ལས་གནས་འདི་ལས་མ་ཐར་བར་དུ་ངས་
ཆང་ཐིགས་པ་ཙམ་ཡང་འཐུང་རྒྱུ་མིན། ཞེས་ཚིག་མཇུག་དེ་ང་རྒྱལ་དང་བཅས་བསྡུས།
ཇོ་ཌི་ཡིས་དངོས་གནས་ཡིན་ནམ།” ཞེས་དྲིས།
དངོས་གནས་ཡིན། མི་ཞིག་ཡིན་ན་ཡར་ཐོན་གྱི་བསམ་བློ་དགོས་ཀྱི་རེད། ངས་ཡིག་
འབྲེལ་སློབ་གྲྭ་ཞིག་ནས་སློབ་ཚན་ལེན་འཆར་ཡོད། འཕྲུལ་ཆས་བཟོ་སྐྲུན་རིག་པ། འདི་
ལས་སླ་པོ་འདུག ཁྱིམ་ནས་བསྡད་དེ་སློབ་ཚན་སླ་མོ་རེ་སྦྱངས་ན་འགྲིག་གི་ཡོད། ངས་
དེའི་ཐད་ལ་འཆར་གཞི་འཐེན་བཞིན་ཡོད། དེ་ནས་ངས་རླངས་འཁོར་སྐོར་མི་དགོས། དེ་
དུས་ངས་མི་གཞན་པར་རླངས་འཁོར་བསྐོར་དུ་འཇུག་ཆོག་
ཇོ་ཌི་ཡིས་རང་ཉིད་ཀྱི་གློ་ཁུག་ལས་ཆང་དམ་བླངས་ནས་“ཁམ་གང་ཙམ་ཡང་བཏུང་
གི་མིན་ནམ།” ཞེས་ཀུ་རེའི་ཚུལ་གྱིས་བཤད།
"དཀོན་མཆོག་དཔང་ལ་བཙུགས་པ་ཡིན། བཏུང་གི་མིན། ངའི་འཆར་གཞི་ལྟར་སློབ་
སྦྱོང་བྱེད་མཁན་ཞིག་ཡིན་ན་རྒྱུན་པར་ཆང་འཐུང་ན་འགྲིག་གི་མ་རེད།
ཇོ་ཌི་ཡིས་ཆང་དམ་གྱི་ཁ་ལེབ་བླངས་ནས་ཧུབ་གཉིས་མགྱོགས་པར་བཏུངས། དེ་རྗེས་
ཆང་དམ་གྱི་ཁ་ལེབ་བརྒྱབ་སྟེ་གློ་ཁུག་དུ་ཕྱིར་འཕངས། བཙན་ཤེད་ཆེ་བའི་ཆང་དཀར་གྱི་
དྲི་མས་རླངས་འཁོར་གྱི་མགོ་སྒམ་ནང་ཡོངས་སུ་ཁྱབ། ཇོ་ཌི་ཡིས་ཁྱོད་དེ་འདྲའི་འཚབ་
འཚུབ་ལངས་དོན་ཅི་རེད། དགའ་རོགས་ཤིག་རྙེད་པ་མིན་ནམ།” ཞེས་བཤད།
"ཨུན། ཡོད། འོན་ཀྱང་། དེ་ལྟར་མིན་ཡང་ཡོད་ཚད་འཆར་གཞི་ལྟར་འགྲོ་ངེས་ཡིན།
ངས་ཡུན་རིང་ཞིག་ལ་རང་ཉིད་ཀྱི་བློ་རིག་སྦྱོང་བརྡར་བྱས་པ་ཡིན།”
ཆང་དཀར་གྱིས་ཇོ་ཌི་ཡི་དབང་རྩ་ལྷོད་དུ་བཅུག་སོང་བ་འདྲ། ཁོས་ཡང་བསྐྱར་ཐ་
མག་ཅིག་བསྒྲིལ་ནས་མེ་བསྒྲོན་རྗེས་ད་ང་སླེབས་པར་མང་པོ་མི་འདུག" ཅེས་བཤད།
ཁ་ལོ་བས་མགྱོགས་པོར་“ངས་ཆང་ནི་ཁ་ལ་རེག་དགོས་དོན་མེད། ངས་རྒྱུན་དུ་རང་
ཉིད་ཀྱི་བློ་རིག་སྦྱོང་བརྡར་བྱེད་བཞིན་ཡོད། ངས་དེའི་ཐད་ལ་ལོ་ངོ་གཉིས་ཀྱི་སྔོན་དུ་
སློབ་ཚན་བླངས་པ་ཡིན།” ཞེས་བཤད་ཅིང་། ཁོས་ཁ་སྒྱུར་འཁོར་ལོའི་སྟེང་དུ་ཐལ་མོས་
ཡང་མོར་རྡེབ་ཞོར་དཔེར་ན། ལམ་ནས་མི་ཞིག་འགྲོ་བ་མཐོང་ཚེ། ངས་ཁོ་ལ་ཞིབ་ལྟ་
བྱེད་ཀྱི་ཡོད་ཅིང་། ཁོ་སོང་ཚར་བའི་རྗེས་སུ་ཁོའི་གྱོན་གོས་དང་ལྷམ། ཞྭ་མོ་སོགས་རེ་རེ་
བཞིན་ཕྱིར་དྲན་བྱེད་ཨེ་ཐུབ་ལྟ་བ་མ་ཟད། ཁོའི་འགྲོ་སྟངས་དང་གཟུགས་པོའི་རིང་ཚད།
གཟུགས་པོའི་ལྗིད་ཚད་དང་ལུས་སྟེང་དུ་རྨ་ཤུལ་ཡོད་མེད་སོགས་ཚང་མ་རེ་རེ་བཞིན་
ཨེ་དྲན་བལྟས་པ་ཡིན། ང་འདི་ཐད་ལ་ཡག་པོ་བྱང་ཡོད་པས། ངའི་ཀླད་པའི་ནང་དུ་མི་
ཞིག་གི་སྣང་བརྙན་ཆ་ཚང་བ་ཞིག་སྐྲུན་ཐུབ་ཀྱི་ཡོད། མཚམས་ལ་ལར། ངས་མཛུབ་རྗེས་
རྟོག་ཞིབ་ཀྱི་ཆེད་ལས་སྦྱོང་དགོས་པ་མིན་ནམ་ཡང་སྙམ་གྱི་ཡོད། མིའི་ཡིད་འཛིན་གྱི་
ནུས་པ་ཟེར་བ་འདི་ཁྱོད་རང་ཡ་མཚར་དུ་འཇུག་གི་རེད། ཅེས་བཤད།
ཇོ་ཌི་ཡིས་ཆང་དམ་ལས་ཡང་བསྐྱར་ཆང་ཧུབ་གང་བཏུངས། ཁོས་ཐོར་གྲབས་ཡོད་
པའི་ཐ་མག་དེ་ལས་ཆེས་མཐའ་མཇུག་གི་དུ་བ་ཁམ་གང་བརྔུབས་རྗེས། ཤ་སེན་ཆགས་
པའི་མཐེ་བོང་དང་གོང་མཛུབ་ཀྱིས་ཐ་མག་གི་སྣེ་མོ་བཙིར། ཁོས་ཐ་མག་གི་ལྷག་རོ་དེ་
འཕུར་འཕུར་གྱིས་སྙིགས་རོ་རུ་བསྒྱུར་རྗེས། ལག་པ་སྒེའུ་ཁུང་ལས་བསྲིངས་ནས་སྙིགས་
རོ་དེ་རླུང་ནང་དུ་བསྐུར། རླངས་འཁོར་གྱི་འགྱིག་འཁོར་གྱིས་ལམ་ངོས་སུ་གདངས་
མཐོ་བའི་གླུ་དབྱངས་ཤིག་ལེན་བཞིན་འགྲོ་ལ། ཇོ་ཌི་ཡིས་མདུན་ཕྱོགས་ཀྱི་ལམ་ངོས་སུ་
ལྟ་བཞིན་ནག་ཀྲིག་ཀྲིག་གི་མིག་ཟུང་ལས་སྤྲོ་ཉམས་ཤིག་ཤར། ཁ་ལོ་བས་དོགས་མི་བདེ་
བའི་ངང་ནས་ཇོ་ཌི་ལ་ལྟ་བཞིན་ཁོས་ཅི་ཟེར་ལ་སྒུག ཆེས་མཇུག་མཐར། ཇོ་ཌི་ཡི་མདུན་
སོའི་སྟེང་གི་ཡ་མཆུ་ཡར་ལ་བསྐུམས་ནས་ཁུ་སིམ་པོར་དགོད་ཙམ་བྱས་ཤིང་། ཁོ་དགོད་
ཙམ་བྱེད་སྐབས་ཁོའི་བྲང་ཁ་ཡང་འདར་འདར་དུ་འགུལ། "དོན་གྱི་མདོ་རྩར་ཐུག་པའི་
བར་དུ་ཡུན་རིང་འགོར་སོང་ཨ། ཨ། གྲོགས་པོ།
ཁ་ལོ་བས་མིག་གིས་ཕར་མ་བལྟས། གང་གི་མདོ་རྩ་ཟེར་བ་ཡིན་ནམ། ཁྱེད་ཀྱིས་ཅི་
བཤད་བཞིན་ཡོད།”
ཇོ་ཌི་ཡི་ཁ་ལྤགས་ཁོའི་མདུན་སོ་རིང་པོའི་སྟེང་དུ་འཐེན་ནས་ཡུད་ཙམ་ལ་བསྡད་
རྗེས། སྒོ་ཁྱི་ཞིག་དང་འདྲ་བར་རང་ཉིད་ཀྱི་ཁ་ཤར་ལྕེ་ལྡག་བྱས་ཤིང་། ལྕེ་ལེབ་ཁ་དབུས་
ནས་བསྲིངས་ཏེ་གཡས་གཡོན་གཉིས་སུ་ལྕེ་ལྡག་རེ་བྱས། དེ་ནས་ཁོའི་སྐད་གདངས་རྩུབ་
པོར་གྱུར། ངས་ཅི་ཞིག་བཤད་བཞིན་པ་ཁྱོད་ཀྱིས་ལོས་ཤེས། ང་ནང་དུ་ཐོག་མར་འ
དུས་ནས་བཟུང་ཁྱོད་ཀྱིས་ང་ལ་ཞིབ་བཤེར་ནན་མོ་བྱས་སོང་། དེ་ངས་ཤེསཡོད།” ཁ་ལོ་
བས་ཐད་ཀར་མདུན་ལ་བལྟས། ཁོས་ཁ་སྒྱུར་འཁོར་ལོར་ལག་པས་དམ་པོར་འཐམས་
ཤིང་། འཐམས་པ་དམ་དྲགས་པས་སྤར་མོའི་སྒང་སྐྲངས་པ་ལྟར་འབུར་འདུག་ལ། ལག་
པའི་ཕྱི་ངོས་ཀྱི་མདོག་ཀྱང་འགྱུར། ཇོ་ཌི་ཡིས་མུ་མཐུད་དུ་ཁྱོད་ཀྱིས་ང་གང་ནས་ཡོང་བ་
ཡིན་པ་ཤེས་ཡོད་རྒྱུ་རེད།” ཅེས་བཤད་པར། ཁ་ལོ་བ་འཇམ་ཅག་གེར་བསྡད་པས། ཇོ་
ཌི་ཡིས་"ཤེས་མེད་དམ།” ཞེས་བཙན་འདྲི་བྱས།
ཁ་ལོ་བའི་ཁ་ནང་ནས་“ ཨོ། ཨ། ཤེས། གཅིག་བྱས་ན། འོན་ཀྱང་། དེར་ང་ལ་ཇུས་
གཏོགས་མེད། ངས་རང་ཁ་བདག་བྱེད་ཤེས། དེ་ང་ལ་འབྲེལ་བ་ཅི་ཡང་མེད།" ཅེས་པའི་
ཚིག་འདི་དག་ཅི་ཡིན་འདི་ཡིན་མེད་པར་ཤོར། ངས་ཇུས་མེད་ཇུས་གཏོགས་བྱེད་འདོད་
མེད། ཁོ་གློ་བུར་དུ་ཁུ་སིམ་མེར་གྱུར་ནས་ཕ་རོལ་པས་ཅི་ཟེར་ལ་སྒུག་ཅིང་། ཁོའི་ལག་པ་
གཉིས་ཀས་སྔར་བཞིན་ཁ་སྒྱུར་འཁོར་ལོར་དམ་པོར་འཇུས། འབུ་ཆ་ག་པ་ཞིག་སྒེའུ་ཁུང་
ལས་ནང་དུ་འཕུར་ཡོང་ནས་ཚད་འཇལ་འཆར་ཤེལ་སྟེང་དུ་བབས་ནས། རང་ཉིད་ཀྱི་
མཆོང་སྐྱོད་རྒྱབ་སུག་གིས་གཤོག་པ་གཉིས་ཀ་འཕུར་བརྡར་བཏང་། ཇོ་ཌི་མདུན་དུ་དགྱེ་
ནས་འབུ་དེའི་ཀླད་སྐོགས་དང་འདྲ་བའི་མགོ་བོ་དེ་མཛུབ་མོས་བཙིར་ནས་བསད་རྗེས་
འབུ་རོ་དེ་སྒེའུ་ཁུང་གི་རླུང་ནང་དུ་བསྐུར། ཇོ་ཌི་ཡིས་རང་ཉིད་ཀྱི་མཛུབ་མགོར་འབྱར་
བའི་འབུ་རོའི་ལྷག་ཤུལ་རྣམས་འབྱིད་བཞིན་ཁྲེལ་དགོད་དང་བཅས་ཁྱོད་ཀྱིས་གོ་ནོར་
ཐེབས་པ་རེད། སྐུ་ཞབས། ང་འདི་ཐད་ལ་ཁ་རོག་ལ་འདུག་དོན་མེད། རེད། ང་མག་ལེ་སི་
ཋིར་བཙོན་ཁང་དུ་བསྡད་པ་ཡིན། ངོ་ལོ་བཞི་ལ་བཙོན་ལ་བསྡད་པ་ཡིན། རེད། གྱོན་གོས་
འདི་ཚོ་ང་བཙོན་ལས་བཏང་དུས་ཁོ་ཚོས་སྤྲད་པ་རེད། སུ་ཞིག་གིས་ཤེས་ན་ཤེས། ང་ལ་
སེམས་ཁུར་བྱ་སྤུ་ཙམ་ཡང་མེད། ང་ངའི་ཕ་རྒན་རྩར་འགྲོ་རྒྱུ་ཡིན་པས། རྫུན་བཤད་ནས་
བྱ་བ་ཞིག་རྙེད་ཐབས་ཀྱང་བྱེད་མི་དགོས།” ཞེས་བཤད།
ཁ་ལོ་བས་གང་ལྟར། དེར་ང་ལ་ཇུས་གཏོགས་མེད། ང་ཇུས་མེད་ཇུས་གཏོགས་བྱེད་
རྒྱུར་དགའ་བོ་མེད།" ཅེས་བཤད།
ཇོ་ཌི་ཡིས་“ཨོ། ཁྱོད་དེ་འདྲ་ཞིག་མ་རེད་ཡ། ཁྱོད་ཀྱི་སྐེ་རིང་པོ་དེ་མདུན་ཕྱོགས་ཀྱི་ལེ་
དབར་བརྒྱད་ཀྱི་སར་བསྲིངས་འདུག་ཨ། ཁྱོད་ཀྱི་སྐེ་རིང་པོ་དེ་ཚལ་ཞིང་དུ་ལུག་ཅིག་ཤོར་
བ་བཞིན་ངའི་སྟེང་དུ་གཡས་བསྲིང་གཡོན་བསྲིང་བྱས་སོང་ཨ།” ཞེས་བཤད།
ཁ་ལོ་བའི་གདོང་པ་སྲ་མོར་གྱུར་ནས་“ཁྱོད་ཀྱིས་གོ་ནོར་ཐེབས་པ་རེད།” ཅེས་བཤད།
ཇོ་ཌི་ཡིས་ཁོ་ལ་བལྟས་ནས་གད་མོ་བགད། ཁྱོད་མི་བཟང་པོ་ཞིག་རེད། ཁྱོད་ཀྱིས་ང་
འདི་བར་དུ་འཁུར་ཡོང་བ་རེད། རེད། ང་བཙོན་ནས་བསྡད་པ་ཡིན། དེ་ཡིན་ན་ཅི་རེད།
ཁྱོད་ཀྱིས་ང་བཙོན་ལ་འཇུག་དོན་ཅི་ཡིན་ཤེས་ན་འདོད་ཀྱི་ཡོད་རྒྱུ་རེད། མ་རེད་དམ
"དེ་ང་ལ་ཇུས་གཏོགས་ཅི་ཡང་མེད།
"ལྕགས་གླང་འདི་སྐོར་རྒྱུ་མ་གཏོགས་པའི་དོན་དག་གཞན་པ་ཁྱོད་ཀྱིས་ཇུས་གཏོགས་
མི་བྱེད་ས་ཞིག་མི་འདུག་ཨ། ལྕགས་གླང་སྐོར་རྒྱུ་འདི་ད་གཟོད་ཁྱོད་ཀྱིས་ཇུས་གཏོགས་
བྱེད་པ་ཆེས་ཉུང་ཤོས་དེ་རེད། ཡ། ད་ལྟོས་དང་། མདུན་གྱི་གཞུང་ལམ་དེ་མཐོང་གི་
འདུག་གམ།
"མཐོང་གི་འདུག"
“ཡ། དེ་ང་མར་འབབ་ས་རེད། ཡ། ཁྱོད་ཀྱིས་ངས་ནག་ཉེས་ཅི་ཞིག་བསགས་པ་ཤེས་
འདོད་སྐྱེས་ནས། དོར་མའི་ནང་དུ་གཅིན་ཡང་འཛག་གྲབས་འཛག་གྲབས་བྱེད་ཀྱི་ཡོད་ས་
རེད། ཡ། དེས་ན་ངས་ཁྱེད་ལ་བློ་ཕམ་དུ་མི་འཇུག” སྒུལ་འཕྲུལ་གྱི་ལྡིར་སྒྲ་དེ་ཇེ་འཇམ་དུ་
སོང་བ་དང་ཆབས་ཅིག་ཏུ། འགྱིག་འཁོར་གྱི་གླུ་སྒྲ་ཡང་ཇེ་དམའ་རུ་གྱུར། ཇོ་ཌི་ཡིས་ཆང་
དམ་བླངས་ནས་ཡང་བསྐྱར་ཧུབ་ཆུང་ཆུང་ཞིག་བཏུངས། རླངས་འཁོར་ཤུད་གཏོང་བྱས་
ནས་སོང་ཞིང་། མྱུར་བགྲོད་གཞུང་ལམ་དང་ཁ་གཏད་དུ་ཡོད་པའི་རྡོ་ལམ་གྱི་མཚམས་
སུ་སླེབས་པ་ན་ཁ་ཡོངས་སུ་བཀག ཇོ་ཌི་རླངས་འཁོར་ལས་བབས་ནས་སྒེའུ་ཁུང་འགྲམ་
དུ་ལངས་ནས་བསྡད། གྱེན་བསྒར་དུད་ཁུང་ནས་གསལ་ལ་མི་གསལ་བའི་དུད་སྔོན་ཞིག་
འཕེན་གྱི་འདུག ཇོ་ཌི་ཁ་ལོ་བའི་ཕྱོགས་སུ་དགྱེ་ནས་“མི་གསོད་ནག་ཉེས།” ཞེས་སྐད་
གདངས་མྱུར་མོས་‘དེ་ནི་སྐད་ཆ་རྫིག་པོ་ཞིག་རེད། ནང་དོན་ནི་ངས་མི་ཞིག་བསད་པའི་
དོན་རེད། ལོ་བདུན་གྱི་ཁྲིམས་ཐག་བཅད་པ་རེད། ངས་ཇུས་མེད་ཇུས་གཏོགས་མ་བྱས་
པའི་རྐྱེན་གྱིས་ལོ་བཞིའི་ནང་དུ་ཕྱིར་བུད་པ་ཡིན།” ཞེས་བཤད།
ཁ་ལོ་བའི་མིག་གཉིས་ཀྱིས་ཇོ་ཌི་ཡི་གདོང་ལ་མིག་བཤེར་ཞིག་བྱས་ནས་བློ་ལ་འཛིན་
ཐབས་བྱས། ·ངས་ཁྱོད་ལ་དེ་སྐོར་རྩ་བ་ནས་དྲིས་མེད། ངས་རང་ཁ་རང་གིས་བདག་བྱེད་ཤེས།
ཇོ་ཌི་ཡིས་འཛུམ་དང་བཅས་ཁྱོད་ཀྱིས་འདི་ནས་ཋེག་སོལ་གྲོང་ལ་སླེབས་པའི་བར་
གྱི་ཟ་ཁང་ཡོད་ཚད་ཀྱི་མི་ཐུག་ཚད་ལ་བཤད་ཀྱང་ཆོག"ཅེས་བཤད་ཅིང་། དེ་ནས་བདེ་
མོ། གྲོགས་པོ། ཁྱོད་མི་བཟང་ཞིག་རེད། འོན་ཀྱང་། ལྟོས་དང་། བཙོན་ཁང་ནང་ནས་ཡུད་
ཙམ་ལ་བསྡད་ན། ཁྱོད་ཀྱིས་དྲི་བ་ཞིག་གི་ཀུན་སློང་དེ་ས་རིམ་པ་དགུའི་འོག་ཏུ་སྦས་ཡོད་
རུང་ཚོར་ཐུབ་ཡོང་། ཁྱོད་ཀྱི་དྲི་བ་དག་གི་ཀུན་སློང་ཅི་ཡིན་ཁྱོད་ཀྱིས་ཐོག་དང་པོ་ཁ་
གདངས་དུས་ནས་བཟུང་ཕྱི་ལ་བཏོན་སོང་།" ཞེས་ཟེར་བཞིན་རླངས་འཁོར་གྱི་སྒོ་ངོས་
སུ་ཐལ་ལྕག་གིས་ཡང་མོར་བརྡབས་ནས་ང་འཁུར་ཡོང་བར་ཐུགས་རྗེ་ཆེ། ད་བདེ་མོ།
ཞེས་བཤད་རྗེས་ཁ་ཕར་འཁོར་ནས་རྡོ་ལམ་སྟེང་དུ་ཕྱིན།
ཁ་ལོ་བས་ཁོའི་རྗེས་སུ་ཡུད་ཙམ་རིང་ལ་ཅེར་ནས་བསྡད་ཅིང་། དེ་ནས་བདེ་མོ།”
ཞེས་བཤད། ཇོ་ཌི་ཡིས་ཁ་ཕྱིར་ཡང་མ་འཁོར་བར་ལག་པ་གཡུག་གཡུག་བྱས། དེ་ནས་
སྒུལ་འཕྲུལ་གྱི་སྒྲ་ཡང་བསྐྱར་ལྡིར་ལྡིར་དུ་གྲགས་ཤིང་། བང་སྒྱུར་ཡུ་བ་ཚིགས་ནང་དུ་
དེད་པས། རླངས་འཁོར་དམར་པོ་ཆེན་པོ་དེ་གཞུང་ལམ་སྟེང་དུ་གཡོ་འགུལ་བྱེད་བཞིན་
ཕྱིན་སོང་།

ལེའུ་གསུམ་པ།

ཨར་འདམ་གྱི་གཞུང་ལམ་འགྲམ་གཉིས་སུ། སྐམ་ནས་ཆག་སྟེ་ཕན་ཚུན་སྣོལ་མར་
བསྡེབས་པའི་རྩྭ་སྐམ་གྱི་ས་གདན་ལྟ་བུ་བཏིང་འདུག་ཅིང་། ཁྱི་སྤུའི་སྟེང་དུ་འབྱར་རྒྱུའི་
ཡུག་པོའི་གྲ་སོག་དང་། རྟ་བོའི་སུག་སྤུའི་ནང་དུ་ཟུག་རྒྱུའི་ཝ་རྔ་མེ་ཏོག ལུག་གི་བལ་
དཀར་ནང་དུ་འཛུལ་རྒྱུའི་འདབ་གསུམ་ལོ་མའི་གྲ་མ་སོགས་ཀྱིས་རྩྭ་སྐམ་དག་གི་མགོ་
བོ་རྣམས་དུད་པར་བྱས་འདུག བག་ལ་ཞ་བའི་སྐྱེ་དངོས་མང་པོ་ཁྱབ་སྤེལ་བྱེད་པར་སྒུག་
པའི་ས་བོན་འདི་དག་ལ་རང་ཉིད་ཀྱི་རིགས་རྒྱུད་ཁྱབ་སྤེལ་བྱེད་པར་མཚོན་ཆ་ངེས་ཅན་
རེ་ལྡན། རླུང་བུ་ལ་བརྟེན་པའི་འཕུར་མདའ་དང་འཕུར་གདུགས། མདུང་མོ་ཆུང་ཆུང་
དང་ཚེར་མ་རྡོག་རྡོག འདི་དག་ཚང་མས་སེམས་ཅན་དང་རླུང་བུར་སྒུག་འདུག་ལ། སྐྱེས་
པ་ཚོའི་དོར་མའི་འདབས་ཁ་དང་བུད་མེད་ཚོའི་སྨད་གཡོག་གི་མཐའ་ཁ་ལ་སྒུག་འདུག
འདི་དག་ཚང་མ་འགུལ་མེད་གཞན་དབང་དུ་གྱུར་མོད། འོན་ཀྱང་། ཁོ་ཚོས་རང་ཉིད་
ཀྱི་བྱེད་ནུས་དང་མཐུན་པའི་མཚོན་ཆ་རེ་བསྒྲིགས་ཡོད་ལ། ཁོ་ཚོ་རེ་རེ་ལ་འགུལ་སྐྱོད་
ཀྱི་རྨང་གཞི་འཛོམས་ཡོད།
རྩྭ་སྟེང་དུ་ཉི་འོད་འཕྲོས་ནས་རྩྭ་ལྡུམ་རྣམས་དྲོན་པོ་བྱས་ཤིང་། རྩྭ་ལྡུམ་གྱི་གྲིབ་མའི་
འོག་ཏུ་འབུ་སྲིན་རྣམས་ཕར་འགྲོ་ཚུར་འོང་བྱེད། གྲོག་མ་དང་སེང་གེ་གྲོག་མ་ཚོས་འབུ་
སྲིན་དེ་རྣམས་འཛིན་པར་རྒྱ་རྙི་འཐེན། འབུ་ཆ་ག་པ་རྣམས་བར་སྣང་དུ་མཆོང་ཞིང་། ཁོ་
ཚོའི་གཤོག་པ་སེར་པོ་དེ་བར་སྣང་ནས་ཡུད་ཙམ་རྡེབ་བཞིན། འགྲོན་བུ་ཆུང་ཆུང་དང་
འདྲ་བའི་སྲིན་སྒོང་གི་ས་བོན་ས་ལ་འདེབས། ལམ་འགྲམ་གྱི་རྩྭ་ལྡུམ་གྱི་ཕར་ཕྱོགས་ན་
སྐམ་སའི་རུས་སྦལ་ཞིག་གོག་བཞིན་འགྲོ། ཁོ་དམིགས་མེད་དུ་འཁྱོག་ནས་འགྲོ་ཞིང་། བ་
གམ་དབྱིབས་ཀྱི་སྐོགས་ཤུན་མཐོན་པོ་དེ་རྩྭ་ལྡུམ་གྱི་སྟེང་དུ་དྲུད་ནས་འགྲོ། ནས་ཀྱི་གྲ་
སོག་གིས་ཁོའི་སྐོགས་ཤུན་གྱི་སྟེང་དུ་བྱིལ་བྱིལ་བྱེད་ལ། འདབ་གསུམ་ལོ་མའི་གྲ་མ་རྣམས་
ཁོའི་སྐོགས་ཤུན་གྱི་སྟེང་དུ་ལྷུང་ནས་ས་ངོས་སུ་མར་འགྲིལ། ཁོའི་རྭ་ཅོ་ལྟ་བུའི་མཆུ་ཏོ་དེ་
ཅུང་གདངས་འདུག་ལ། སེན་མོ་དང་འདྲ་བའི་སྨིན་མའི་འོག་གི་དྲག་ཤུལ་དང་བག་
ཡངས་ཀྱི་རྣམ་པ་དུས་གཅིག་ཏུ་འཛོམས་པའི་མིག་ཟུང་གིས་ཐད་ཀར་མདུན་དུ་བལྟས་
ཡོད། ཁོ་རྩྭ་ནང་བརྒྱུད་ནས་ཡོང་བས། ཤུལ་དུ་རྗེས་ཤུལ་གསལ་པོ་ཞིག་བཞག་འདུག་
ལ། གཞུང་ལམ་གྱི་རགས་སྐྱོར་དེ་ཁོའི་མདུན་ཕྱོགས་སུ་གྱེན་དུ་ལངས་འདུག ཁོས་འགྲོ་
མཚམས་ཅུང་ཙམ་བཞག་ནས་མགོ་བོ་མཐོན་པོར་བཏེགས་ཤིང་། མིག་ཟུང་རྡེབ་བཞིན་
ཡར་མར་ལ་བལྟས། མཇུག་མཐར་ཁོ་རགས་སྐྱོར་གྱི་སྟེང་དུ་འཛེག་མགོ་བརྩམས། ཁོའི་
མདུན་སུག་གཉིས་ཀ་མདུན་དུ་བརྐྱངས་ཀྱང་ས་ངོས་སུ་མ་ཐུག་པས། ཁོའི་རྒྱབ་སུག་
གཉིས་ཀྱིས་རང་ཉིད་ཀྱི་སྐོགས་ཤུན་དེ་མདུན་དུ་ཕུད་རྒྱག་བྱས་ནས། སྐོགས་ཤུན་དེ་རྩྭ་
ལྡུམ་དང་རྡོ་ཧྲུག་སྟེང་དུ་འབྲད་བཞིན་སོང་། རགས་སྐྱོར་དེ་ཇེ་གཟར་དུ་སོང་བཞིན་སོང་
བཞིན། སྐམ་སའི་རུས་སྦལ་གྱི་རྩོལ་བ་ཡང་ཇེ་དྲག་ཇེ་དྲག་ཏུ་ཕྱིན། རྒྱབ་སུག་གཉིས་ཀྱིས་
འཐམ་འཐེན་ནུར་གསུམ་གྱིས་སྐོགས་ཤུན་ལྕི་མོ་དེ་མདུན་དུ་འདེད་བཞིན་འདུག་ལ། སྐེ་
ཅི་ཙམ་བསྲིང་རྒྱུ་ཡོད་ན་མགོ་བོ་ཡང་དེ་ལྟར་མདུན་དུ་བསྲིངས། དེ་ལྟར་དལ་མོ་དལ་མོ་
བྱས་ཏེ་སྐོགས་ཤུན་མདུན་དུ་དེད་སོང་ལ། མཐའ་མར་ཁོའི་རྒྱང་སྐྱོད་ཀྱི་ལམ་བུ་འཕྲེད་
ཀྱིས་བཅད་ཡོད་པའི་འཐབ་རགས་སུ་སླེབས། དེ་ནི་ལམ་གྱི་མཐའ་ཟུར་ཏེ། དབྱིན་ཚོན་
བཞི་ཅན་གྱི་ཨར་འདམ་གྱི་གྱང་རེད། ཁོའི་རྒྱབ་སུག་རེ་རེས་བྱེད་ནུས་རང་སྐྱ་ཐུབ་པས་
འདོན་པ་ལྟར་སྐོགས་ཤུན་དེ་གྱང་ངོས་སུ་ཕུད་རྒྱག་བཏང་། ཁོའི་མགོ་བོ་ཡར་ལ་བཏེགས་
ནས་ངོས་སྙོམས་པའི་ཨར་འདམ་གྱང་གི་སྟེང་ངོས་སུ་འབུར་ཚུགས་སུ་བལྟས། ད་ལྟ་ཁོའི་
མདུན་སུག་གཉིས་ཀ་གྱང་གི་རྩེ་རུ་སླེབས་འདུག་ཅིང་། དེ་ག་རུ་འཐམས་ནས་ཡང་བསྐྱར་
ཡར་ལ་ཕུད་རྒྱག་བཏང་བས་སྐོགས་ཤུན་ཡང་དལ་མོར་མདུན་དུ་འགུལ་ནས། མཐའ་
མར་སྐོགས་ཤུན་གྱི་མདུན་སྣེ་གྱང་ངོས་སུ་བསྙེས། དེ་ནས་རུས་སྦལ་གྱིས་ངལ་གསོ་ཅུང་
ཙམ་བྱས། གྲོག་མ་དམར་པོ་ཞིག་རྒྱུག་ཡོང་ནས་སྐོགས་ཤུན་གྱི་གསེབ་ཏུ་འཛུལ་ནས།
སྐོགས་ཤུན་འོག་གི་འཇམ་མཉེན་གྱི་ཤ་སྟེང་དུ་སླེབས། དེ་དུས་རུས་སྦལ་གྱིས་གློ་བུར་དུ་
མགོ་བོ་དང་སུག་བཞི་ནང་དུ་ཕྱིར་བསྐུམས་པ་དང་། ལྕིབས་མཚོན་ལྡན་པའི་མཇུག་
མ་དེ་འགྲམ་ཟུར་ནས་ནང་དུ་ཤུགས་ཀྱིས་བསྡམས་པས། གྲོག་མ་དམར་པོ་དེ་རུས་སྦལ་
གྱི་ལུས་པོ་དང་སུག་བཞིའི་བར་དུ་བཙིར་ནས་བསད། རུས་སྦལ་གྱི་མདུན་སུག་གཅིག་
གིས་རི་སྐྱེས་ཡུག་པོའི་མགོ་ཞིག་སྐོགས་ཤུན་གྱི་ནང་དུ་བཙངས་རྗེས། དུས་ཡུན་རིང་པོ་
ཞིག་གི་རིང་ལ་རུས་སྦལ་དེ་འགུལ་མེད་དུ་བསྡད། དེ་ནས་ཁོས་སྐེ་དལ་མོར་ཕྱིར་བསྲིངས་
ཡོང་ལ། ན་ཚོད་ཀྱིས་ཟིན་པའི་བག་ཡངས་ཀྱི་མིག་ཟུང་གིས་སྨིན་མ་བསྡུས་ནས་མཐའ་
སྐོར་ལ་བལྟས་རྗེས། ད་གཟོད་སུག་བཞི་དང་མཇུག་མ་ཕྱི་ལ་བསྲིངས་ཡོང་། ཁོའི་གླང་
ཆེན་གྱི་སུག་པ་ལྟར་ཤེད་ཤུགས་སྒྲིམ་པའི་རྒྱབ་སུག་གཉིས་ཀ་ལས་ལ་བྲེལ་མགོ་བརྩམས་
སོང་། རུས་སྦལ་གྱི་སྐོགས་ཤུན་ཟུར་ཞིག་ལ་ཐོགས་པས་མདུན་སུག་གཉིས་ཀ་གྱང་ངོས་
དང་ཁ་བྲལ། འོན་ཀྱང་། རྒྱབ་སུག་གཉིས་ཀས་སྐོགས་ཤུན་དེ་ཇེ་མཐོ་དང་ཇེ་མཐོ་རུ་
བཏེགས་པས། མཐའ་མར་གཟུགས་པོའི་ལྗིད་ཚད་དོ་སྙོམས་སུ་གྱུར་ནས་སྐོགས་ཤུན་གྱི་
མདུན་རྩེ་མར་འཁྱོག་མགོ་བརྩམས་ཤིང་། མདུན་སུག་གཉིས་ཀ་མཐིལ་ངོས་ལ་ཐུག འོན་
ཀྱང་། རི་སྐྱེས་ཡུག་པོའི་རྐང་ཡུ་དེ་རུས་སྦལ་གྱི་མདུན་སུག་གི་མཐའ་རུ་དཀྲིས་པས། ཡུག་
མགོ་དེ་ད་དུང་ཡང་ཁོའི་སུག་སྟེང་དུ་འབྱར་འདུག
ད་ལྟ་འགྲོ་འདུག་ཇེ་བདེ་རུ་ཕྱིན་པས་རུས་སྦལ་གྱི་སུག་བཞི་ཡང་བསྐྱར་ལས་ལ་བྲེལ་
ཞིང་། ཁོའི་སྐོགས་ཤུན་དེ་གཡས་འཁྱོག་གཡོན་འཁྱོག་བྱེད་བཞིན་མདུན་ཕྱོགས་སུ་འགུལ་
སྐྱོད་བྱེད་བཞིན་གདའ། སྐབས་དེར་ལོ་ན་བཞི་བཅུ་ཡས་མས་ཀྱི་བུད་མེད་ཅིག་གིས་
རླངས་འཁོར་ཆུང་བ་ཞིག་བསྐོར་ནས་སླེབས། སྐྱེས་མ་དེས་རུས་སྦལ་མཐོང་མ་ཐག་རླངས་
འཁོར་གྱི་ཁ་གཡས་ཕྱོགས་སུ་བསྐོར་བས། རླངས་འཁོར་དེ་ལམ་འགྲམ་དུ་བརྒྱུགས་ནས་
རྡུལ་འཚུབ་ཀྱི་དུད་སྤྲིན་ཞིག་བསླངས་ཤིང་། འཁོར་ལོ་གཉིས་ས་ངོས་དང་ཡུད་ཙམ་བྲལ་
རྗེས་མར་ཕྱིར་བབས། རླངས་འཁོར་དེ་ཡང་བསྐྱར་ལམ་ནང་དུ་ཕྱིར་བུད་ནས་མུ་མཐུད་དུ་
བཞུད་སོང་ལ། ད་ཐེངས་རླངས་འཁོར་བསྐོར་བ་ཅུང་དལ་མོ་རེད། རུས་སྦལ་དེ་རང་ཉིད་
ཀྱི་སྐོགས་ཤུན་ནང་དུ་ཕྱིར་གཡོལ་ཙམ་བྱས། གཞུང་ལམ་གྱི་ངོས་མེ་བཞིན་ཚ་པོ་ཡིན་པའི་
རྐྱེན་གྱིས། རུས་སྦལ་དེ་ད་ལྟ་བྲེལ་མྱུར་གྱིས་མདུན་དུ་བསྐྱོད།
དེ་ནས་དོས་སྐྱེལ་རླངས་འཁོར་ཆུང་བ་ཞིག་སླེབས་བྱུང་ལ། རླངས་འཁོར་དེ་ཐག་
ཉེ་ལ་སླེབས་པ་ན། ཁ་ལོ་བས་རུས་སྦལ་མཐོང་བྱུང་། ཁོས་རླངས་འཁོར་དེ་རུས་སྦལ་ལ་
གཟས་ནས་བསྐོར་བས། རླངས་འཁོར་གྱི་འཁོར་ལོ་གཅིག་སྐོགས་ཤུན་གྱི་སྣེ་རུ་འཁེལ་
སོང་། དེ་བས་རུས་སྦལ་དེ་ཤོ་སྦག་བཞིན་དུ་ཁ་ལོ་བསྐོར་སོང་ལ། དོང་ཙེ་བཞིན་དུ་སྐོར་
བ་འཁོར་ནས་གཞུང་ལམ་གྱི་འགྲམ་དུ་འགྲིལ་སོང་། རླངས་འཁོར་དེ་རང་ཉིད་ཀྱི་འཁོར་
ལམ་དུ་ཕྱིར་བུད་ནས་བཞུད་སོང་། རུས་སྦལ་དེ་གན་རྐྱལ་དུ་འགྱེལ་ནས། རང་ཉིད་ཀྱི་
སྐོགས་ཤུན་ལས་ཡུན་རིང་ཞིག་ལ་རེངས་པོར་ལུས། འོན་ཀྱང་། མཇུག་མཐར་ཁོས་རྒྱབ་
སུག་གཉིས་ཀ་བར་སྣང་དུ་གཡུགས་ནས་ཅི་ཞིག་ལ་སྙོབ་ཨེ་ཐུབ་བལྟས་ཤིང་། མདུན་
སུག་གཅིག་གིས་ཤེལ་རྡོ་དུམ་བུ་གཅིག་ལ་འཐམས་ནས། རང་ཉིད་དལ་མོ་དལ་མོས་ཡར་
འཐེན་ཐབས་བྱས་ཤིང་། མཇུག་མཐར་འགྲེ་ལོག་ཕྱིར་རྒྱག་ཐུབ་བྱུང་། རི་སྐྱེས་ཡུག་པོའི་
མགོ་དེ་མར་ལྷུང་བྱུང་ལ། རུ་འདྲེན་ལྟ་བུའི་ས་བོན་གསུམ་ས་ནག་ནང་དུ་སྦས་སོང་། རུས་
སྦལ་དེ་རགས་སྐྱོར་ལས་མར་ཕྱོགས་སུ་གོག་སོང་ལ། གོག་དུས་སུ་ཁོའི་སྐོགས་ཤུན་གྱིས་
ས་བོན་གྱི་སྟེང་དུ་ས་འདམ་བྱུགས། རུས་སྦལ་དེ་ཐལ་རྡུལ་གྱིས་ཁེངས་པའི་གཞུང་འལམ་
ཞིག་གི་སྟེང་དུ་བུད་ནས། གཞུང་ལམ་སྟེང་ནས་གཡས་འཁྱོག་གཡོན་འཁྱོག་བྱེད་བཞིན་
གོག་ནས་སོང་། ཁོའི་སྐོགས་ཤུན་གྱིས་ཐལ་རྡུལ་ནང་དུ་ཀྱག་ཀྱོག་གི་ས་ཤུར་ཞིག་འཐེན།
ཁོའི་རྒས་ཉམས་མངོན་ཞིང་དགོད་བྲོ་བའི་མིག་ཟུང་གིས་མདུན་དུ་བལྟས་ཤིང་། རྭ་ཅོ་ལྟ་
བུའི་མཆུ་ཏོ་དེ་ཅུང་ཟད་གདངས། ཁོའི་སུག་སྣེའི་རྭ་རྨིག་སེར་པོ་རྣམས་ཐལ་རྡུལ་གྱི་ནང་
དུ་འདྲེད་བརྡར་ཕྲན་ཙམ་ཤོར།

ལེའུ་བཞི་པ།

དོས་སྐྱེལ་རླངས་འཁོར་དེ་ལམ་ལ་བུད་ནས། བང་ཚད་རིམ་པ་རིམ་པ་བཞིན་དུ་སྒྱུར་
བཞིན། འགྱིག་འཁོར་དག་ས་ངོས་སུ་ལྡིར་སྒྲ་དང་བཅས་བརྡེབས་པ་ན། ཇོ་ཌི་ད་གཟོད་
འགྲོ་མཚམས་བཞག་ནས་ཁ་ཕྱིར་འཁོར་ཞིང་། རླངས་འཁོར་དེ་མིག་ལམ་ནས་མི་སྣང་
བར་འགྱུར་བའི་བར་དུ་ཁོས་དེ་གར་བལྟས་ནས་བསྡད། རླངས་འཁོར་དེ་རང་ཉིད་ཀྱི་
མིག་ལམ་ནས་ཡོངས་སུ་ཡལ་བར་གྱུར་ནའང་། ཁོས་ད་དུང་ཡང་ཐག་རིང་བའི་ས་ཆ་
དང་སྔོ་ལམ་ལམ་གྱི་སྨིག་རྒྱུ་ལ་བལྟས་ནས་བསྡད་ཅིང་། ཁོས་བསམ་གཞིག་གི་ཀློང་ནས་
རང་ཉིད་ཀྱི་གློ་ཁུག་ལས་ཆང་དམ་བླངས་ནས། ལྕགས་ཀྱི་ཁ་གཅོད་དེ་གཅུས་ནས་ཕྱེས་
རྗེས། ལྕེ་ལེབ་ཆང་དམ་གྱི་སྐེ་ནང་དུ་བསྲིངས་ནས་ཆང་དཀར་ལ་ཧུབ་འཇམ་པོ་ཞིག་
བཏབ་ཅིང་། ཁ་འགྲམ་ནས་ཤོར་སོང་བའི་ཆང་ཐིགས་རེ་ཉུག་ཆེད་རང་ཉིད་ཀྱི་མཆུ་ཏོ་
ལ་ལྕེ་ལྡག་ཅིག་བྱས། དེ་ནས་ཁོས་མི་ནག་ནག་ལ་སོ་ལྟ་བྱས ཞེས་གྱེར་ཐབས་བྱས་མོད།
ཚིག་དུམ་འདི་མ་གཏོགས་བློ་ལ་མ་ངེས། མཐའ་མར་ཁོ་ཁ་ཕྱིར་འཁོར་ནས། ཞིང་ཁའི་
ནང་དུ་འཐེན་ཡོད་པའི་ལོགས་གྱེས་གཞུང་ལམ་དེ་ལ་གདོང་པ་ཕྱོགས། ཉི་མ་ཧ་ཅང་ཚ་
བའི་སྟེང་དུ་རླུང་བུ་ཡང་མེད་པས། ད་ལྟ་ས་ལ་ཆགས་པའི་ཐལ་རྡུལ་རྣམས་དཀྲོག་མཁན་
མེད། གཞུང་ལམ་དེ་རྨོས་ཤུར་གྱིས་གཡས་གཏུབ་གཡོན་གཏུབ་བྱས་འདུག་ལ། རྨོས་རྒྱག་
སྐབས་ཀྱི་ཐལ་རྡུལ་རྣམས་མར་ཉིལ་ནས་འཁོར་ལོའི་བཤུལ་རྗེས་སུ་ཕྱིར་བབས་འདུག
ཇོ་ཌི་ཡིས་གོམ་པ་རེ་ཟུང་སྤོས་པ་ན། གྲོ་ཕྱེ་ལྟ་བུའི་ཐལ་རྡུལ་རྣམས་ཁོའི་ཀོ་ལྷམ་གསར་
པའི་སྔུན་དུ་འཕྱུར་བཞིན་འདུག་པས། སྐྱ་མདོག་གི་ཐལ་རྡུལ་གྱི་འོག་ནས་ཀོ་ལྷམ་གྱི་
སེར་མདོག་མི་མངོན་པར་འགྱུར་བཞིན་འདུག
ཁོ་མདུན་དུ་སྒུར་ནས་ལྷམ་སྒྲོག་གློད་ཅིང་། ལྷམ་གཉིས་ཀ་རེ་རེ་བཞིན་ཕུད་རྗེས།
བཞའ་ཚན་ཅན་གྱི་རྐང་པ་གཉིས་པོ་དྲོ་ཞིང་སྐམ་པའི་ཐལ་རྡུལ་ནང་དུ་ལྷོད་ལྷོད་ཀྱིས་
བརྒྱབ་ནས་བཞག་པས། ཁོའི་རྐང་མཛུབ་ཀྱི་བར་ནས་རིམ་བཞིན་ཐལ་བ་འཕྱུར་ཡོང་
ལ། རྐང་པའི་པགས་པ་རྣམས་སྐམ་ནས་དམ་པོར་གྱུར། ཁོས་རང་ཉིད་ཀྱི་ཕྱི་སྟོད་ཕུད་
ནས་ལྷམ་གཉིས་ཀ་དེའི་ཁུག་ཏུ་གཅུད་དེ་མཆན་འོག་ཏུ་བཙིར། མཐའ་མར་ཁོས་གཞུང་
ལམ་བརྒྱུད་ནས་མདུན་སྐྱོད་བྱེད་མགོ་བརྩམས་སོང་ལ། ཁོའི་རྐང་འགྲོས་ཀྱིས་ཐལ་རྡུལ་
གྱི་སྤྲིན་པ་དཀྲིགས་ནས། རྒྱབ་ཕྱོགས་ཀྱི་ས་ངོས་དམའ་ས་རུ་རྡུལ་སྤྲིན་གྱིས་ལྡིང་སྐོར་
རྒྱག་ཏུ་བཅུག་སོང་།
ལམ་གྱི་གཡས་ངོས་སུ། ལྕང་མའི་ཀ་བ་དག་གི་བར་དུ་ལྕགས་སྐུད་གཉིས་གཤིབ་བྱས་
པའི་ལྕགས་ཚེར་ར་བས་བསྐོར་ཡོད། ལྕང་མའི་ཀ་བ་དེ་རྣམས་གཡོ་འཁྱོག་ཆེ་ལ་དྲས་
གཏུབ་བྱས་པ་ཧ་ཅང་ཞན། མཐོ་དམའ་འཚམས་པའི་ཤིང་སྡོང་གི་ཡལ་ག་གང་དུ་ཡོད་
ན། ལྕགས་ཚེར་སྐུད་པ་དེའི་སྟེང་དུ་འཐེན་འདུག་ལ། མཐོ་དམའ་འཚམས་པའི་ཡལ་ག་
མེད་ས་རུ། ལྕགས་སྐུད་རྣམས་ཀ་བའི་རྩེ་རུ་བཙའ་ཆགས་པའི་ལྕགས་སྐུད་ཀྱིས་བསྡམས་
ཡོད། ར་བའི་ཕ་རོལ་དུ་རླུང་བུ་དང་ཚ་དྲོད། ཐན་པ་བཅས་ཀྱིས་གཙེས་པའི་མ་རྨོས་ལོ་
ཏོག་རྣམས་འགྱེལ་ནས་འདུག་ཅིང་། ལོ་མ་ལྷུང་སོང་བའི་གཞུང་རྟའི་ངོས་ཀྱི་ཚིགས་ཤུལ་
རྣམས་ད་ལྟ་ཐལ་རྡུལ་གྱིས་གང་།
ཇོ་ཌི་ཡིས་གོམ་པ་ལྗིད་མོ་སྤོ་བཞིན་མདུན་དུ་སོང་ལ། ཁོ་སོང་ཤུལ་དུ་ཐལ་རྡུལ་གྱི་
སྤྲིན་པ་ཞིག་འཐེན་ནས་ཡོད། ཁོས་མདུན་ཕྱོགས་སུ་བ་གམ་མཐོན་པོའི་སྐོགས་ཤུན་ཅན་
གྱི་རུས་སྦལ་ཞིག་ཡོད་པ་མཐོང་བྱུང་། རུས་སྦལ་དེ་ཐལ་རྡུལ་གྱི་ཁྲོད་དུ་དལ་མོས་གོག་
བགྲོད་བྱེད་བཞིན་འགྲོ་ཞིང་། དེའི་སུག་ལག་བཞི་བོ་ཞ་འཐེང་བཞིན་དུ་གཡས་འཁྱོག་
གཡོན་འཁྱོག་གིས་འགུལ། ཇོ་ཌི་འགྲོ་མཚམས་བཞག་ནས་རུས་སྦལ་ལ་བལྟས་པ་ན་
ཁོའི་གྲིབ་མ་རུས་སྦལ་གྱི་སྟེང་དུ་ཕོག་པས། རུས་སྦལ་གྱིས་དེ་མ་ཐག་ཏུ་མགོ་དང་སུག་
བཞི་སྐོགས་ཤུན་གྱི་ནང་དུ་བསྐུམས་ཤིང་། སྦོམ་ཞིང་ཐུང་བའི་མཇུག་མ་དེ་སྐོགས་ཤུན་
གྱི་གཞོགས་ངོས་སུ་ཕྱིར་བསྡུས། ཇོ་ཌི་ཡིས་རུས་སྦལ་དེ་ལག་ཏུ་བླངས་ནས་གན་རྐྱལ་དུ་
བསློགས། རུས་སྦལ་གྱི་སྒལ་ངོས་དེ་ཐལ་རྡུལ་དང་འདྲ་བའི་སྨུག་སྐྱ་ཡིན་ནའང་། སྐོགས་
ཤུན་གྱི་འོག་ངོས་དེ་སེར་ཞིང་སྣུམ་ཀྲིག་ཀྲིག་རེད་ལ། ཧ་ཅང་གཙང་ཞིང་འཇམ། ཇོ་ཌི་
ཡིས་རང་ཉིད་ཀྱི་མཆན་འོག་གི་ཐུམ་སྒྲིལ་དེ་ཡར་འགྱོག་ཞོར་དུ། རུས་སྦལ་སྐོགས་ཤུན་
གྱི་འོག་ངོས་དེར་མཛུབ་མོས་བྱིལ་བྱིལ་བྱས་རྗེས་མར་མནན་པས། ན་ཚོད་ཀྱིས་ཟིན་
པའི་མགོ་བོ་སྲ་མོ་དེ་ཕྱིར་ཕྱུང་ནས་མར་གནོན་བཞིན་པའི་མཛུབ་མོ་ལ་ལྟ་ཐབས་བྱས་
ཤིང་། དེ་དང་ཆབས་ཅིག་ཏུ་སུག་བཞི་དྲག་ཏུ་འགུལ། རུས་སྦལ་གྱིས་ཇོ་ཌི་ཡི་ལག་པ་
རློན་པ་བྱས་ཤིང་། བར་སྣང་དུ་འུ་ཐུག་ཐབས་ཟད་ཀྱིས་འཕག་འཚག་བརྒྱབ། ཇོ་ཌི་ཡིས་
རུས་སྦལ་དེ་སྟེང་འོག་ཕྱིར་བརྗེས་རྗེས་རང་ཉིད་ཀྱི་ཕྱི་སྟོད་ནང་དུ་ལྷམ་དང་ལྷན་དུ་
བསྒྲིལ། རུས་སྦལ་གྱིས་རང་ཉིད་ཀྱི་མཆན་འོག་ཏུ་འཕག་འཚག་དང་འཐབ་རྒོལ་བྱས་
ནས། རྙོག་ཟིང་སློང་བཞིན་པ་ཁོས་ཚོར་ཐུབ། དེ་ནས་ཁོ་མདུན་ཕྱོགས་སུ་མགྱོགས་ཙམ་
གྱིས་སོང་ཞིང་། ཁོའི་ཕྱི་རྟིང་དེ་ཐལ་རྡུལ་འཇམ་པོའི་ནང་དུ་འདྲུད་ཙམ་འདྲུད་ཙམ་བྱས།
ཁོའི་མདུན་ཕྱོགས་ཀྱི་ལམ་འགྲམ་དུ། སྐམ་ཞིང་ཐལ་མདོག་བབས་པའི་ལྕང་སྡོང་ཞིག་
གིས་ས་ངོས་སུ་ཚགས་མི་དམ་པའི་གྲིབ་མ་སྤྲོས། ཇོ་ཌི་ཡིས་མདུན་ཕྱོགས་ཀྱི་ལྕང་སྡོང་དེ་
གསལ་པོར་མཐོང་ཐུབ། དེའི་གཉོམ་ཆུང་བའི་ཡལ་ག་རྣམས་ལམ་ཐོག་ཏུ་གུག་ཅིང་། ལོ་
མ་རྣམས་ནི་སྒྲོ་སྤུ་ཐོར་བའི་བྱ་ཕོ་བཞིན་རྩབ་རལ་དང་ཟང་ཟིང་དུ་གྱུར། ད་ལྟ་ཇོ་ཌི་
ཡི་ལུས་ལ་རྔུལ་ཆུ་ཐོན་བཞིན་ཡོད་ཅིང་། ཁོའི་ནང་སྟོད་སྔོན་པོ་དེས་ཁོའི་སྐེ་དང་མཆན་
འོག་ནག་པོར་བསྒྱུར་ཟིན། ཁོས་ཞྭ་མོའི་ཐོད་ལྕེ་ནས་བཟུང་ནས་གཅུས་ལྟེབས་ཤིག་བརྒྱབ་
པས། ཐོད་ལྕེའི་ནང་གི་མཁྲེགས་ཤོག་གི་ཐིག་དབྱིབས་ཡོངས་སུ་ཉམས། དེ་བས། ད་ལྟ་ཞྭ་
མོ་འདི་ལ་གསར་མདངས་བསྐྱར་དུ་འབབ་རྒྱུ་ནི་རྩ་བ་ནས་མི་སྲིད་པ་ཞིག་རེད། ཁོས་
གོམ་སྟབས་ལ་མྱུར་ཚད་གསར་པ་ཞིག་བསྣན་ཏེ་མདུན་ཕྱོགས་ཀྱི་ལྕང་སྡོང་གི་བསིལ་
གྲིབ་ལ་དམིགས་ནས་སོང་། ལྕང་སྡོང་གི་འོག་ཏུ་བསིལ་གྲིབ་ཡོད་པ་ཁོས་ཤེས་ཤིང་། ད་ལྟ་
ཉིན་གུང་ཡོལ་ཟིན་པས། མ་མཐའ་ཡང་ལྕང་སྡོང་གི་གཞུང་རྟས་ལྷད་མེད་ཀྱི་གྲིབ་མ་རྐང་
གཅིག་སྤྲོས་ཡོད་ངེས་ཡིན་པ་ཤེས་ཀྱི་ཡོད། དགུང་གི་ཉི་མའི་ཚ་ཟེར་གྱིས་ཁོའི་ལྟག་རྒྱབ་
ཏུ་ཡང་ཡང་བྲབས་པས། ད་ལྟ་ཁོའི་མགོ་ནང་དུ་འུར་སྒྲ་ཆུང་ཆུང་ཞིག་གྲག་གི་ཡོད། ལྕང་
སྡོང་དེ་རང་ཉིད་ཀྱི་ཁོར་ཡུག་ལ་དཔགས་པས་ཆུ་འཛིན་གྱི་ནུས་པ་ལྡན་པའི་ན་འདམ་གྱི་
ཁུགས་པ་ཆུང་ཆུང་ཞིག་ལས་ཡར་སྐྱེས་འདུག་པས། ཇོ་ཌི་ཡིས་ལྕང་སྡོང་གི་རྩ་བ་གསལ་
པོར་མི་མཐོང་། ཁོས་དགུང་ཉི་མའི་ཚ་ཟེར་གདོང་དུ་བླངས་ནས་གོམ་ཁ་ཇེ་མགྱོགས་སུ་
བཏང་ནས། ན་ཁུགས་ཀྱི་གསེག་ཐུར་ནས་མར་བབས། སྐབས་དེར་ཁོས་ཅི་ཞིག་དྲན་པ་
ལྟར་གོམ་ཁ་ཇེ་དལ་དུ་བཏང་། ཨ་ཁ། ལྕང་སྡོང་གི་ལྷད་མེད་ཀྱི་གྲིབ་བསིལ་རྐང་གཅིག་པོ་
དེ་མི་གཞན་པ་ཞིག་གིས་བདག་གིར་བཟུང་ཟིན། མི་ཞིག་ལྕང་སྡོང་གི་གཞུང་རྟ་ལ་བསྙེས་
ནས་ཐང་ལ་བསྡད་འདུག་ཅིང་། ཁོའི་རྐང་པ་གཉིས་ཀ་མདུན་དུ་བསྣོལ་ནས། རྐང་པ་
རྗེན་པ་གཅིག་ཁོའི་མགོའི་མཐོ་ཚད་དང་མཉམ་པའི་བར་སྣང་ལ་བཏེགས། མི་དེས་རེད་
ལགས། སྐུ་ཞབས། དེ་ནི་ང་ཡི་སྙིང་གི་ནོར་བུ་ཡིན ཞེས་པའི་དབྱངས་འགྲོས་ཤིག་བློ་རིག་
བསྒྲིམས་ནས་ཤུ་གླུ་རུ་ལེན་བཞིན་ཡོད་པས། ཁོས་ཇོ་ཌི་རང་ཉིད་དང་ཐག་ཉེ་རུ་ཡོང་གི་
ཡོད་པ་ཡང་མ་ཚོར། ཁོའི་ཡར་བཏེགས་ཡོད་པའི་རྐང་པ་དེ་དབྱངས་འགྲོས་དང་བསྟུན་
ནས་ཡར་གཡོ་མར་གཡོ་བྱེད། དབྱངས་འགྲོས་དེ་ཞབས་བྲོའི་དབྱངས་འགྲོས་ཤིག་མ་རེད།
ཁོས་ཤུ་འདེབས་མཚམས་བཞག་ནས་ཕོ་སྐད་འཇམ་ཞིང་ཕྲ་བ་ཞིག་གིས་གླུ་ཆུང་བླངས།
"རེད་ལགས། སྐུ་ཞབས། དེ་ནི་ང་ཡི་སྐྱབས་མགོན་ཡིན།
སྟོན་པ་ཡེ་ཤུ་ང་ཡི་སྐྱབས་མགོན་ཡིན།
སྟོན་པ་ཡེ་ཤུ་ད་ལྟ་ང་ཡི་སྐྱབས་མགོན་ཡིན།
སྙིང་གཏམ་དྲང་མོར་བཤད་པ།
བདུད་ཀྱི་ཆོ་འཕྲུལ་མ་ཡིན།
སྟོན་པ་ཡེ་ཤུ་ང་ཡི་སྐྱབས་མགོན་ཡིན།”
མི་དེས་ཇོ་ཌི་ཡོང་བཞིན་པ་མ་ཚོར་གོང་དུ། ཇོ་ཌི་ནི་རྩབ་རལ་ལོ་འདབ་ཀྱིས་སྤྲོས་
པའི་གྲིབ་མ་ཐར་ཐོར་གྱི་འོག་ཏུ་ཡོངས་སུ་འཛུལ་ཟིན། མི་དེས་གླུ་དབྱངས་ལེན་མཚམས་
བཞག་ནས་ཁ་ཕྱིར་འཁོར། ཁོའི་སྐམ་ཞིང་སྐྱི་ལྤགས་ཀྱིས་དམ་པོར་བཏུམ་པའི་མགོ་
བོ་ནར་མོ་དེ་ལྕ་ཚལ་གྱི་གཞུང་རྟ་ཞིག་དང་འདྲ་བར། ཤ་གནད་ཀྱིས་གང་བའི་མཇིང་པ་
ཕྲ་མོ་ཞིག་གི་སྟེང་ནས་ཡར་འགྲེངས་ཡོད། ཁོའི་མིག་འབྲས་ཆེ་ཞིང་འབུར་ཚུགས་སུ་
ཡོད་ཅིང་། དམར་ཞིང་རྗེན་པའི་མིག་ལྤགས་དེས་མིག་འབྲས་འགེབས་པའི་ཆེད་དུ་བསྣར་
ནས་འདུག ཁོའི་མཁུར་ཚོས་གཉིས་ཀ་སྨུག་ཅིང་སྐམ་ལ་གདོང་སྤུ་བྲལ་ཞིང་། ཁོའི་
བག་ཕེབས་དང་ཚོར་བ་སྐྱེན་པའི་སྨྲ་སྒོ་དེ་དུང་སོས་གང་། ཁོའི་བྱ་མཆུ་བཞིན་རྣོ་ཞིང་
མཁྲེགས་པའི་སྣ་ཡི་སྟེང་དུ་སྐྱི་ལྤགས་རྣམས་འཐེན་དྲགས་པའི་རྐྱེན་གྱིས་སྣ་ཕྲུམ་དཀར་
པོར་སྣང་། ཁོའི་གདོང་ལ་རྔུལ་ཆུ་གཅིག་ཀྱང་མེད་ལ། ཐ་ན་རིང་ཞིང་སྐྱ་བའི་དཔྲལ་བ་
ནའང་རྔུལ་ཆུ་མཐོང་རྒྱུ་མེད། ཁོའི་དཔྲལ་བ་འདི་དམིགས་བསལ་གྱིས་མཐོ་ལ། མུར་
གོང་གི་སྟེང་དུ་སྔོ་ཤུར་ཤུར་གྱི་ཁྲག་རྩ་ཕྲ་མོ་གྲལ་དུ་བསྒྲིགས། ཁོའི་ངོ་གདོང་གི་ཕྱེད་ཧྲིལ་
པོ་མིག་གི་ཡན་ཆོད་དུ་ཡོད་ཅིང་། སྐྱ་མདོག་བབས་པའི་སྐྲ་ལོ་རེངས་པོ་རྣམས་མཛུབ་མོས་
རྒྱབ་ཕྱོགས་སུ་ཤད་པ་ལྟར་དཔྲལ་མཚམས་ནས་ལྟག་རྒྱབ་ཕྱོགས་སུ་གཟེངས། ཁོས་ལས་
དོར་དང་ནང་སྟོད་སྔོན་པོ་གྱོན་འདུག་ལ།ར་གན་གྱི་སྒྲོག་བུ་ལྡན་པའི་ཌེ་ནིམ་རས་ཀྱི་
ཕྱི་སྟོད་ཅིག་གྱོན་ཡོད། ཤ་བག་ལེབ་ལྟར་ལྟེབས་གཉེར་ཤོར་བའི་ཞྭ་མོ་ཐིག་ཁྲ་ཅན་ཞིག་
ཁོའི་འགྲམ་གྱི་ས་སྟེང་དུ་བཞག་འདུག་ལ། ཐལ་རྡུལ་གྱིས་སྐྱ་བོར་བསྒྱུར་པའི་རས་ལྷམ་
ཆ་གཅིག་པོ་དེ་དང་ཐོག་ཇི་ལྟར་ཕུད་པ་དེ་ལྟར་ལུས་འདུག
མི་དེས་ཇོ་ཌི་ལ་ཡུན་རིང་ལ་བལྟས། ཉི་མའི་འོད་ཟེར་ཁོའི་མིག་ནང་དུ་འཛུལ་ནས་
མིག་གི་འཇའ་སྐྱིའི་གཏིང་རུམ་ནས་གསེར་མདོག་གི་ཐིག་ལེ་འགའ་རེ་ཕྱིར་འདྲེན་བཞིན་
པ་དང་འདྲ་ལ། ཁོའི་སྐེ་ཡི་ཤ་ཐང་ཆད་པའི་ཤ་གནད་ཀྱི་ཚོམ་བུ་རྣམས་ཕྱི་ཕྱོགས་སུ་འབུར་
ནས་ཡོད།
ཇོ་ཌི་གྲིབ་མ་ཐར་ཐོར་དེའི་ནང་དུ་ལངས་ནས་བསྡད་ཅིང་། ཁོས་ཞྭ་མོ་ཕུད་ནས་རྔུལ་
ཆུ་འབྱིད་བྱེད་བྱས་རྗེས། ཞྭ་མོ་དང་ཕྱི་སྟོད་རིལ་བོ་ས་སྟེང་དུ་གཡུགས།
ལྷད་མེད་ཀྱི་གྲིབ་བསིལ་འོག་ཏུ་འཁེལ་བའི་མི་དེས་རྐང་པ་བསྣོལ་མ་ལས་གྲོལ་
ཞིང་། རྐང་མཛུབ་རྣམས་ཐལ་ནང་དུ་བསྣུན།
ཇོ་ཌི་ཡིས་གཞུང་ལམ་ཐོག་འདི་ཚ་དམྱལ་ལས་ཀྱང་ཚ། ཞེས་བཤད།
ས་ལ་བསྡད་ཡོད་པའི་མི་དེས་དྲི་བའི་རྣམ་པས་ཁྱོད་ཋོམ་ཇོ་ཌི་མིན་ནམ། ཁོམ་རྒན་
པ་ཚང་གི་བུ།" ཞེས་བཤད།
ཇོ་ཌི་ཡིས་ཡིན་ཡ། ཡིན། ཕ་ཡུལ་དུ་ཕྱིར་ལོག་བཞིན་ཡོད།” ཅེས་བཤད།
མི་དེས་“ངས་བལྟས་ན་ཁྱོད་ཀྱིས་ང་སུ་ཡིན་དྲན་རྒྱུ་མ་རེད།” ཅེས་ཟེར་བཞིན་གདོང་
ལ་འཛུམ་ཞིག་ལངས་པས། ཁོའི་མཆུ་ཏོ་མཐུག་པོ་དེས་རྟ་སོ་དང་འདྲ་བའི་སོ་ཆེན་རྣམས་
ཕྱི་རུ་ངོམ། “ཅི་ལ་དྲན་ནམ། ཁྱོད་ཀྱིས་ང་ཡིད་ལ་དྲན་རྒྱུ་མ་རེད། ངས་ཁྱོད་ལ་དམ་པའི་
རྣམ་ཤེས་སྤྲོད་སྐབས། ཁྱོད་རང་རྟག་པར་བུ་མོ་ཚོའི་རལ་བ་འཐེན་རྒྱུར་མ་ཁོམ་ནས་
ཡོད་ཅིང་། ཁྱོད་ཀྱིས་ཁོ་མོ་ཚོའི་ལན་བུའི་རྩ་བ་ནས་བཟུང་སྟེ་གཏོང་གི་མ་རེད། ཁྱོད་
ཀྱི་ཡིད་ལ་མི་དྲན་ཡང་སྲིད། ཉིན་ཞིག་བུ་མོ་ཞིག་གི་རལ་བ་འཐེན་པའི་གནད་དོན་གྱི་
དབང་གིས་ཁྱོད་གཉིས་ཀ་ངའི་སར་ཁྲིད་ཡོང་ལ། ངས་ཁྱོད་གཉིས་ཀར་ཞིང་ཆུའི་ཆུ་དོང་
ནང་ནས་ཆོས་ཞུགས་ཁྲུས་དབང་བསྐུར་བ་ཡིན། དེ་དུས་ཁྱོད་གཉིས་ཀས་རི་སྐྱེས་བྱི་ལ་
བཞིན་དུ་དམར་འཛིང་བྱེད་ཀྱི་ཡོད།
ཇོ་ཌི་ཡིས་མིག་ཐུར་དུ་ཕབ་ནས་ཁོ་ལ་ཡུད་ཙམ་བལྟས་རྗེས་གད་མོ་བགད། ། རེད།
ཁྱོད་ཆོས་དཔོན་དེ་རེད་ཨ། རེད། ཁྱོད་ཆོས་དཔོན་དེ་རེད། ཆུ་ཚོད་གཅིག་མ་ཟིན་ཙམ་གྱི་
སྔོན་ལ་ངས་ཁྱོད་ཀྱི་སྐོར་གྱི་ཕྱིར་དྲན་ཞིག་མི་ཞིག་ལ་བཤད་པ་ཡིན།
མི་དེས་ནན་ཏན་གྱི་སྒོ་ནས་“ང་སྔོན་ཆད་ཆོས་དཔོན་ཞིག་ཡིན། སྔོན་ཆད་ཡིན་ན་
དམ་པ་ཇིམ་ཁ་སེ་སྟེ། དད་པ་དང་དམ་ཚིག་ཅན་པོ་དེ་རེད། སྟོན་པ་ཡེ་ཤུའི་མཚན་ནས་
གཟི་བརྗིད་དང་བཅས་བཟུང་ནས་ཆོ་ངེ་བཏོན་མྱོང་། ཞིང་ཆུའི་ཆུ་དོང་ཁ་རུ་ཕྲེང་བསྟར་
གྱིས་མགོ་བོ་དགྱེ་བའི་སྡིག་བཤགས་མཁན་གྱི་སྡིག་ཅན་གྱིས་གང་མྱོང་ཡོད་ལ། དེ་ལས་
ཕྱེད་ཙམ་གྱིས་རང་ཉིད་ཆུ་ནང་དུ་བྱིངས་ནས་འཆི་འདོད་ཡོད་པ་རེད། འོན་ཀྱང་། ད་
ནི་དེ་འདྲ་བྱེད་ཀྱི་མེད།” ཅེས་བཤད་ཅིང་། དེ་ནས་ཁོས་ཤུ་རིང་ཞིག་འཐེན། "ད་ལྟ་ཡིན་
ན་ཇིམ་ཁ་སེ་ཁོ་ན་ཡིན། སྔོན་གྱི་ལས་འགན་དེ་ད་ལྟ་དང་དུ་ལེན་གྱི་མེད། ད་ལྟ་ཧ་ཅང་
སྡིག་པའི་བསམ་བློ་མང་པོ་འཁོར་གྱི་འདུག་ལ། དེ་དག་ལའང་གནས་ལུགས་ངེས་ཅན་
ཡོད་པར་སྣང་།
ཇོ་ཌི་ཡིས་བསམ་བློ་གཏོང་རྒྱུ་མང་ན་སེམས་ལ་བསམ་ཚུལ་འདྲ་མིན་སླེབས་ཡོང་གི་
རེད། རེད། ངས་ཁྱོད་ལོས་དྲན། ཁྱོད་ཀྱིས་ཆོས་ཚོགས་ཡག་པོ་རེ་བསྡུས་མྱོང་ལ། ཐེངས་
ཤིག་ལ་ཁྱོད་ཀྱིས་བཀའ་ཆོས་ཧྲིལ་པོ་ཞིག་གི་རིང་ལ་རང་ཉིད་ཀྱི་ལག་པ་གཉིས་ཀ་ཐང་ལ་
བཙུགས་ནས་སོང་ཞིང་། མགོ་བོ་གཡུག་བཞིན་སྐད་ཅོར་བཏོན། ཨ་མ་ཆོས་དཔོན་གཞན་
པ་སུ་ལས་ཀྱང་ཁྱོད་ལ་དགའ་ལ། ཨ་ཕྱི་ཡིས་ཁྱོད་རང་དམ་པའི་རྣམ་ཤེས་ལུས་ལ་ཞུགས་
བསྡད་པ་ཞིག་ཏུ་བརྩིས་ཡོད། ཅེས་བཤད་རྗེས། ཁོས་རང་ཉིད་ཀྱི་ཕྱི་སྟོད་ཀྱི་ཐུམ་སྒྲིལ་དེ་
བཤིགས་ནས། དེའི་གློ་ཁུག་བཙལ་ཏེ་ཆང་དམ་ཕྱིར་བླངས། རུས་སྦལ་གྱིས་སུག་པ་འགུལ་
ཐབས་བྱས་མོད། ཁོས་ཐུམ་སྒྲིལ་ཡང་བསྐྱར་ཕྱིར་དམ་པོར་བསྡམས། ཁོས་ཆང་དམ་གྱི་ཁ་
གཅོད་ཕྱེས་རྗེས། དམ་བེ་ཕར་ལ་སྲིང་ཞོར་དུ་ཧུབ་ཅིག་འཐུང་གི་ཡིན་ནམ།” ཞེས་དྲིས།
ཁ་སེ་ཡིས་ཆང་དམ་ལ་བལྟས་ནས་བསམ་གཞིག་གི་ཀློང་དུ་ཚུད། ང་ད་ལྟ་ཆོས་དཔོན་
མིན། དེང་སང་མི་རྣམས་ལའང་དད་པ་དེ་འདྲ་མི་འདུག་ལ། སྡུག་ཤོས་སུ་ང་རང་གི་དད་
པའང་དེ་ལས་ཀྱང་ཉམས་འདུག ཡིན་དང་ཡིན། མཚམས་དང་མཚམས་སུ་དད་པ་དང་
རྣམ་ཤེས་ཁ་མཐུན་དུས་ཆོས་ཚོགས་རེ་བསྐངས་མྱོང་ཡོད་ལ། མི་ཚོས་ཟ་མ་ཟ་སྐབས་
གཏང་རག་རེ་འདོན་གྱི་ཡོད། འོན་ཀྱང་། ངའི་སེམས་པ་ཆོས་ཀྱི་སྟེང་དུ་མི་འདུག མི་
ཚོས་ངས་གཅིག་འདོན་པར་རེ་སྒུག་བྱས་ཡོད་པའི་རྐྱེན་གྱིས་མི་འདོན་ཐབས་མེད་བྱུང་
བ་ཙམ་ཡིན།
ཇོ་ཌི་ཡིས་ཡང་སྐྱར་ཞྭ་མོས་གདོང་གི་རྔུལ་ཆུ་ཞིག་ཕྱིས་རྗེས། “ཁྱེད་རང་དམ་པ་ཡིན་
དྲགས་ནས་ཆང་ཧུབ་གང་ཙམ་ཡང་བཏུང་རྒྱུ་མ་རེད། ཨེ་འཐུང་།" ཞེས་དྲིས།
སྐབས་དེར་ཁ་སེ་ཡིས་ཆང་དམ་དེ་ཐོག་དང་པོར་མཐོང་སོང་བ་འདྲ། ཁོས་ཆང་དམ་དེ་
ཟུར་དུ་གཡོན་ནས་ཧུབ་ཆེན་གསུམ་བཏུངས་རྗེས་“ཆང་རག་ཡག་པོ་འདུག” ཅེས་བཤད།
ཇོ་ཌི་ཡིས་‘ཡིན་དགོས་པ་རེད། བཟོ་གྲྭས་བཟོས་པའི་ཆང་རེད། སྒོར་མོ་གཅིག་རེད།
ཅེས་བཤད།
ཁ་སེ་ཡིས་ཡང་བསྐྱར་ཆང་ཧུབ་གང་བཏུངས་རྗེས་ཆང་དམ་ཕར་ཕྱིར་སྤྲད་ནས་རེད་
རེད། དངོས་གནས་རེད།” ཅེས་བཤད།
ཇོ་ཌི་ཡིས་ཆང་དམ་ལག་ཏུ་ཕྱིར་བླངས་ཤིང་། མ་གུས་པའི་རྣམ་པ་མི་མངོན་པའི་ཆེད་
དུ་ཆང་དམ་གྱི་ཁ་མ་ཕྱིས་པར་ཐད་ཀར་ཧུབ་གང་བཏུངས། ཁོ་རང་ཉིད་ཀྱི་སྒྱིད་ཁུག་གི་
སྟེང་དུ་ཙོག་པུར་བསྡད་ཅིང་། ཆང་དམ་དེ་རང་ཉིད་ཕྱི་སྟོད་ཀྱི་ཐུམ་སྒྲིལ་ལ་དྲང་མོར་ཁེན་
ནས་བཞག ཁོས་མཛུབ་བར་དུ་ལྕུག་ཕྲན་ཞིག་བསྒྲུགས་ཤིང་། ལྕུག་ཕྲན་དེ་སྤྱད་ནས་ས་
ངོས་སུ་རང་ཉིད་ཀྱི་དྲན་སྣང་རི་མོར་ཕབ། ཁོས་མདུན་གྱི་ས་ངོས་ཀྱི་ལོ་མ་རྣམས་ཕར་དེད་
ནས་ས་ངོས་སྙོམས་པོར་བཟོས། དེ་ནས་ཁོས་གྲུ་ཟུར་རེ་བྲིས་ཤིང་། ཀོར་ཐིག་ཆུང་ཆུང་
རེ་འབྲི་བཞིན་ངས་ཁྱོད་རང་ཡུན་རིང་ཞིག་ལ་མ་མཐོང་།” ཞེས་བཤད།
ཆོས་དཔོན་གྱིས་“སུས་ཀྱང་ང་ཡུན་རིང་ལ་མཐོང་མེད། ང་རང་གཅིག་པུར་སོང་ནས།
གཅིག་པུར་བསྡད་དེ་བསམ་གཞིག་བྱས་པ་ཡིན། ངའི་སྙིང་དབུས་སུ་དད་པ་སྟོབས་ཆེན་
ཞིག་ཡོད་མོད། འོན་ཀྱང་། དེ་ནི་སྔོན་གྱི་དད་པ་དང་མི་འདྲ། དོན་དག་མང་པོ་ཞིག་གི་
ཐད་ལ་ཁ་ཚོན་མི་ཆོད་པ་གྱུར་འདུག ཅེས་བཤད་ཅིང་། དེ་ནས་ཁོ་ཡར་དྲང་མོར་དགྱེ་
རྗེས་ཕྱིར་སྡོང་ངོས་སུ་བསྙེས། ཁོའི་སྐམ་རིད་ཀྱི་ལག་པ་དེ་ནགས་བྱི་ཞིག་དང་འདྲ་བར་
ལས་དོར་གྱི་ཁུག་མའི་ནང་དུ་འཛུལ་ནས། རྙིང་རལ་དུ་གྱུར་པའི་རྡོ་ཐའི་ཁུག་མ་ནག་པོ་
ཞིག་ཕྱིར་བཏོན་ཡོང་། ཁོས་རྡོ་ཐའི་རྩྭ་ཐུར་དང་གློ་ཁུག་སྐྱ་བོའི་སྟེང་གི་སྤུ་སོབ་རྣམས་
ཞིབ་མོར་ཤད་རྗེས། ཁ་མུར་རྡོ་ཐའི་སྣེ་རུ་སོ་ཞིག་བཏབ་ནས་འགྲམ་པའི་ཕུག་ཏུ་བསྡུས།
ཁ་མུར་རྡོ་ཐ་རིལ་བོ་ཞིག་ཚུར་བསྲིངས་པ་ན། ཇོ་ཌི་ཡིས་ཁོའི་ལག་ནང་གི་ལྕུག་ཕྲན་
གཡུག་གཡུག་བྱས་ནས་མི་དགོས་པའི་བརྡ་བསྟན། རུས་སྦལ་གྱིས་ཐུམ་དུ་བསྒྲིལ་བའི་ཕྱི་
སྟོད་ནང་དུ་འཕག་འཚག་བརྒྱབ་ཅིང་། ཁ་སེ་ཡིས་འགུལ་བཞིན་པའི་ཅ་དངོས་ལ་བལྟས།
དེའི་ནང་ན་ཡོད་པ་དེ་ཅི་ཞིག་རེད་དམ། བྱ་དེ་ཞིག་ཨེ་རེད། དབུགས་སུབ་གཏང་ཡོང་
ཇོ་ཌི་ཡིས་ཕྱི་སྟོད་ཐུམ་བུ་ཇེ་དམ་དུ་བསྒྲིལ་ནས་”རུས་སྦལ་རྒན་པོ་ཞིག་རེད། ལམ་
ཐོག་ནས་བསྒྲུགས་ཡོང་བ་ཡིན། རུས་སྦལ་ས་གཤོང་རྒན་པོ་ཞིག་རེད། ཕྱིར་འཁྱེར་ནས་
ངའི་གཅུང་པོ་ཆུང་ཆུང་ལ་སྤྲོད་དགོས་བསམ་ཡོད། བྱིས་པ་ཚོ་རུས་སྦལ་ལ་དགའ།" ཞེས་
བཤད།
ཆོས་དཔོན་གྱིས་རང་ཉིད་ཀྱི་མགོ་བོ་ནང་དུ་དགྱེ་ཙམ་བྱེད་བཞིན་"བྱིས་པ་རེ་རེ་ལ་
སྔ་གཞུག་གི་ཁྱད་པར་ཙམ་མ་གཏོགས་རང་ཉིད་ཀྱི་རུས་སྦལ་རེ་ཡོད་ངེས་ཡིན། འོན་
ཀྱང་། སུ་ཞིག་གིས་ཀྱང་རུས་སྦལ་དེ་དག་ཡུན་རིང་ལ་ཉར་ཐུབ་ཀྱི་མེད། ཁོ་ཚོས་རུས་
སྦལ་དེ་དག་ལ་ཞིབ་འཇུག་ཡང་དང་ཡང་དུ་བྱེད་ཅིང་། མཇུག་མཐར་རུས་སྦལ་དེ་དག་
བྲོས་བྱོལ་བྱས་ནས་གང་ཞིག་ཏུ་བུད་འགྲོ་ལ། དེ་ནི་ང་དང་འདྲ། རང་དགར་བཞག་
ཡོད་པའི་དམ་པའི་གསུང་རབ་རྙིང་པ་ལེགས་པོ་དེ་ལག་ལེན་མི་བྱེད་པར། རྒྱུན་དུ་དེ་ལ་
ཐུག་རེག་ཁོ་ན་བྱས་ནས་བསྡད་པས། མཐའ་མར་གསུང་དཔེ་དེ་རྙིང་ཧྲུལ་དུ་གྱུར། གསུང་
དཔེ་དེ་ལས་ང་ལ་མཚམས་རེར་གོ་རྟོགས་འདྲ་ཐོབ་མྱོང་ནའང་། འོན་ཀྱང་། ཆོས་ཚོགས་
སུ་འཆད་རྒྱུ་དེ་འདྲ་མ་བྱུང་། ང་ལ་མི་དམངས་ཀྱི་ལམ་སྣེ་ཁྲིད་པའི་འགན་བབས་ཡོད་
ཀྱང་། ཁྲིད་ནས་འགྲོ་སའི་གནས་ཤིག་མ་རྙེད།" ཅེས་བཤད།
ཇོ་ཌི་ཡིས་འོ་ན་ཁོ་ཚོ་གཡས་སྐོར་གཡོན་སྐོར་བྱས་ཏེ་ཁྲིད་ནས་སོང་ན་མི་ཆོག་གམ།
ཁོ་ཚོ་ཞིང་ཆུའི་ཆུ་དོང་ཁ་རུ་དཔྱངས་ནས། གལ་སྲིད་ཁོ་ཚོས་ཁྱོད་ཀྱི་བསམ་བློ་གཏོང་
སྟངས་ལྟར་མ་བཏང་ན། ཁོ་ཚོ་དམྱལ་བའི་མེ་ལྕེའི་ནང་དུ་བསྲེག་གི་རེད་ཅེས་བཤད་ན་
མི་ཆོག་གམ། ཁོ་ཚོ་ངེས་པར་དུ་གནས་ཤིག་ཏུ་ཁྲིད་དགོས་དོན་ག་ལ་ཡོད། གང་ལྟར་སྣེ་
ཁྲིད་ནས་སོང་ན་འགྲིག་གི་ཡོད་པ་རེད། ཅེས་བཤད། ལྕང་སྡོང་གི་གཞུང་རྟའི་གྲིབ་མ་དྲང་
མོ་དེ་ས་ངོས་སུ་བསྣར་ནས་ཡོང་བས། ཇོ་ཌི་དགའ་ཚོར་དང་བཅས་གྲིབ་མ་དེའི་ནང་དུ་
ཚུར་ནུར་ནས་མུ་མཐུད་དུ་སྒྱིད་ཁུག་སྟེང་དུ་ཙོག་པུར་བསྡད་ཅིང་།དེ་དང་ཆབས་ཅིག་ཏུ།
རང་ཉིད་ཀྱི་བསམ་ཚུལ་རྣམས་ལྕུག་ཕྲན་གྱིས་རི་མོར་ཕབ་སའི་ས་ངོས་སྙོམས་པོ་གསར་
པ་ཞིག་བཟོས། ལུས་སྤུ་མཐུག་པའི་རྫི་ཁྱི་སེར་པོ་ཞིག་གཞུང་ལམ་བརྒྱུད་ནས་འདུར་ཡོང་
གི་འདུག་ལ། དེའི་མགོ་བོ་དམའ་སར་འཁུར་ཞིང་། ལྕེ་དམར་བསྣར་ནས་མཆིལ་མ་
འཛག་བཞིན་འདུག རྫི་ཁྱིའི་མཇུག་མ་གུག་གུག་གིས་འཁྱིལ་ཞིང་ཁ་ནས་ཧལ་སྒྲ་སྒྲོག་
བཞིན་ཡོང་། ཇོ་ཌི་ཡིས་ཤུ་ཞིག་བཏབ་ཀྱང༌། རྫི་ཁྱི་དེས་མགོ་བོ་ཡར་ལ་དབྱིན་ཚོན་གཅིག་
ཙམ་ལས་མ་བཏེགས་པར། མུ་མཐུད་དུ་ངེས་གཏན་ཡོད་པའི་དམིགས་འབེན་ཞིག་གི་ཆེད་
དུ་མདུན་ཕྱོགས་སུ་རྒྱུག་མ་འདུར་གྱིས་བཞུད་སོང་། ཇོ་ཌི་ཡིས་རང་མཐོང་ལ་ཅུང་ཙམ་
གནོད་སོང་བའི་ཉམས་ཀྱིས་གང་ཞིག་ལ་འགྲོ་བཞིན་ཡོད་པ་འདྲ། ཕལ་ཆེར་རང་ཁྱིམ་
ལ་ལོག་བཞིན་པ་ཡིན་རྒྱུ་རེད།” ཟེར
ཆོས་དཔོན་གྱིས་རང་ཉིད་ཀྱི་སྐད་ཆའི་བརྗོད་གཞི་ལས་འདའ་མ་ཐུབ་པར་གང་ཞིག་
ལ་འགྲོ་བཞིན་འདུག ཅེས་བསྐྱར་ཟློས་གྱིས་རེད། ཁོ་གནས་ཤིག་ཏུ་འགྲོ་བཞིན་འདུག
འོན་ཀྱང་། ང་རང་། ངས་རང་ཉིད་གང་དུ་འགྲོ་བཞིན་ཡོད་པ་ཧ་མི་གོ ཁྱོད་ལ་གཅིག་
བཤད་ཡ། སྔོན་ཆད་ངས་མི་དམངས་ལ་ལྡིང་སྐོར་བརྒྱབ་སྟེ་ཀི་ཅོ་སྒྲོག་ཏུ་བཅུག་ཅིང་། ཁོ་
ཚོ་མར་འགྱེལ་ནས་དྲན་པ་བརྒྱལ་པའི་བར་དུ་ཁ་ནས་རྣམ་པར་རྒྱལ་བའི་ཀི་བསྭོ་སྒྲོག་
ཏུ་འཇུག་གི་ཡོད། ཁོ་ཚོ་ལས་འགའ་རེ་ངས་ཆོས་ཞུགས་ཁྲུས་དབང་སྐུར་དུ་ཁྲིད་ཀྱི་ཡོད།
དེ་ནས་ངས་ཅི་ཞིག་བྱས་པ་ཤེས་ཀྱི་ཡོད་དམ། ངས་ཁོ་ཚོའི་ནང་གི་བུ་མོ་འགའ་རེ་རྩྭ་
གསེང་དུ་ཁྲིད་ནས་ཉལ་གྱི་ཡོད། ཐེངས་རེ་རེར་དེ་ལྟར་བྱས་པ་ཡིན། དེ་ལྟར་བྱས་ཚར་
བའི་རྗེས་སུ་སེམས་ལ་ནོངས་འགྱོད་སྐྱེ་ཡི་འདུག་པས། གསོལ་འདེབས་ཡང་ཡང་བྱས་པ་
ཡིན། འོན་ཀྱང་། དེས་ཕན་ཆེན་པོ་ཐོགས་མ་སོང་། ཐེངས་རྗེས་མར་ཁོ་ཚོ་དང་ང་ཚོ་ཚང་
མའི་དད་འདུན་དྲག་ཏུ་འཕེལ་དུས། ངས་ཡང་བསྐྱར་བྱ་ངན་དེ་སྔར་བཞིན་བྱེད་ཀྱི་ཡོད་
ཅིང་། དེ་ལྟར་ངས་རང་ཉིད་ལ་རེ་བ་མེད་པ་རྟོགས་བྱུང་ལ། རང་ཉིད་ཚུལ་འཆོས་མཁན་
པོ་ཞིག་ཡིན་པའང་རྟོགས་བྱུང་། འོན་ཀྱང་། ངས་དེ་ལྟར་བསམ་གཟས་ནས་བྱས་པའང་
མིན།” ཞེས་བཤད།
ཇོ་ཌི་ཡི་གདོང་ལ་འཛུམ་ཞིག་ལངས་པས། ཁོའི་ཞེང་ཆེ་བའི་ཡ་སོ་མ་སོ་གཉིས་ཀ་
སོ་སོར་གྱེས། ཁོས་མཆུ་ཏོ་ལྕེ་ལྡག་བྱེད་བཞིན་"ཁོ་མོ་ཚོར་ངར་སློང་བྱེད་དུ་ཆོས་ཚོགས་
འཁྲུག་པོ་ལས་ལྷག་པ་ཞིག་གང་ན་ཡོད། ང་རང་ཉིད་ཀྱིས་ཀྱང་དེ་འདྲ་བྱས་པ་ཡིན ཞེས་
བཤད།
ཁ་སེ་ཡིས་སྤྲོ་སེམས་འཁོལ་བའི་ངང་ནས་མདུན་ཕྱོགས་སུ་དགྱེ་སྟེ་ལྟོས་དང་། ངས་
ཀྱང་དེ་འདྲ་ཞིག་རེད་བསམ་སོང་། དེ་བས་ང་ལ་བསམ་བློ་འདི་འཁོར་མགོ་བརྩམས།
ཞེས་བཤད་ཅིང་། ཁོའི་སྐམ་རིད་ཀྱི་ལག་པས་ཡར་མར་ལ་རྡེབ་རྡེབ་བྱེད་པའི་ཚུལ་བསྟན།
"ང་ལ་བསམ་བློ་འདི་འདྲ་ཞིག་འཁོར་གྱི་འདུག་སྟེ། ངས་འདི་ནས་ཆོས་ཤིག་འཆད་དུས།
མི་དམངས་ལ་བྱིན་རླབས་ཞུགས་དྲགས་ནས་གནམ་ལྡིང་ས་ལྡིང་བྱེད་ལ། ངག་ནས་ཀི་
ཅོ་འདོན། དེ་ནས་ཁོ་ཚོས་ཟེར་ན། བུ་མོ་ཚོར་ཉལ་འདུན་སྐྱེ་བ་ནི་ཁོ་ཚོའི་ཁོག་གི་བདུད་
གྱི་ཆོ་འཕྲུལ་ལས་བྱུང་བ་ཡིན་ཟེར། འོན་ཀྱང་། བུ་མོ་ཚོར་བྱིན་རླབས་ག་ཚད་ཞུགས་
ན་རྩྭ་གསེང་དུ་འགྲོ་འདོད་དེ་ཚོད་ཆེ། དེ་བས་ངའི་སེམས་ལ་དྲི་བ་འདི་འདྲ་ཞིག་སླེབས་
ཀྱི་ཡོད། བུ་མོ་ཞིག་གི་ལུས་ཡོངས་དམ་པའི་རྣམ་ཤེས་ཀྱིས་བཟུང་ནས། བྱིན་རླབས་ཁ་སྣ་
ལས་ཀྱང་ཕྱིར་འཕྱོ་ཡོང་བའི་ཚད་ལ་སླེབས་ཡོད་དུས། ཁོ་མོའི་ཁོག་ཏུ་བདུད་ཅིག་ཅི་
འདྲ་བྱས་ཏེ་ཞུགས་པ་ཡིན་ནམ་སྙམ་གྱི་ཡོད། ང་ཚོས་བལྟས་ན་གནས་སྐབས་དེ་ནི་བདུད་
ལ་རྒྱལ་ཁ་འཐོབ་པའི་གོ་སྐབས་སེན་མགོ་ཙམ་ཡང་མེད་སྐབས་འདྲ་སྣང་མོད། འོན་
ཀྱང་། མཇུག་མཐར་བདུད་རྒྱལ་འགྲོ་ཡི་ཡོད།" ཁོའི་མིག་ཟུང་དཀྲོག་སྣང་གིས་ཁེངས་
ཤིང་། རང་ཉིད་ཀྱི་མཁུར་མགོ་འཕུར་འཕུར་ཞིག་བྱས་རྗེས་ཐལ་ནང་དུ་མཆིལ་མ་ཞིག་
འཕངས། མཆིལ་མ་རིལ་མོ་དེ་མར་འགྲིལ་ཞིང་། འགྲིལ་བཞིན་འགྲིལ་བཞིན་སྟེང་དུ་
ཐལ་རྡུལ་འགོས་ནས་མཐའ་མར་རྡེའུ་རིལ་སྐམ་པོ་ལྟ་བུ་ཞིག་ཏུ་གྱུར། ཆོས་དཔོན་གྱིས་
ལག་གཉིས་མདུན་དུ་བསྲིངས་ནས། རང་ཉིད་ཀྱི་ལག་ངོས་སུ་དཔེ་དེབ་ཅིག་ཀློག་བཞིན་
པ་ལྟར་བལྟས་ནས། སྐད་མགོ་དམའ་མོས་"འདི་ང་རེད། མི་ཚང་མའི་རྣམ་ཤེས་ལག་ཏུ་
བཟུང་ནས་འགྲོ་མཁན་འདི་ང་རེད། ཁོ་ཚོའི་བུ་མོ་རེ་རེར་ཉལ་ཐེངས་རེ་ལ། ངའི་ཕྲག་སྟེང་
དུ་འགན་ཁུར་ཡོད་ལ་སེམས་གཏིང་དུ་འགན་སེམས་ཡོད།” ཅེས་བཤད། དེ་ནས་ཁོས་ཇོ་
ཌི་ལ་བལྟས་ཤིང་གདོང་པར་ཅི་བྱ་གཏོལ་མེད་ཀྱི་རྣམ་པ་ཞིག་ཤར། ཁོའི་གདོང་མདངས་
ལས་ཁོ་ལ་སེམས་གསོ་ཞིག་མཁོ་བ་རྟོགས་ནུས།
ཇོ་ཌི་ཡིས་མདུན་གྱི་ཐལ་ནང་དུ་སེམས་ཞིབ་མོས་བུད་མེད་ཅིག་གི་སྐྱ་རིས་ཤིག་བྲིས་
ཤིང་། སྐྱ་རིས་སྟེང་གི་བུད་མེད་དེའི་ནུ་འབུར་དང་འཕོངས་ཚོས། དཔྱི་མགོ་བཅས་ཀྱི་རྣམ་
པ་གསལ་པོར་མངོན། དེ་ནས་ཁོས་ང་ནམ་ཡང་ཆོས་དཔོན་ཞིག་བྱས་མྱོང་མེད་ལ། ནམ་
ཡང་ངའི་ལག་ཏུ་གཅིག་ཐོན་དུས་སུས་ཀྱང་དེ་ལ་བར་ཆད་བྱེད་དུ་མི་འཇུག ངའི་ལག་
ཏུ་གཅིག་ཐོན་དུས་སེམས་པ་དགའ་སྤྲོས་གང་ནས་འདུག་པ་ལས་གཞན་པ་གང་ལའང་
བསམ་བློ་བཏང་མ་མྱོང་།" ཞེས་བཤད།
ཁ་སེ་ཡིས་“འོན་ཀྱང་ཁྱོད་ཆོས་དཔོན་མ་རེད། ཁྱོད་ལ་མཚོན་ན་བུ་མོ་ནི་བུ་མོ་ཙམ་
རེད། གཞན་པའི་ནང་དོན་ཅི་ཡང་ཡོད་པ་མ་རེད། འོན་ཀྱང་། ང་ལ་མཚོན་ན་ཁོ་ཚོ་ཚང་
མ་ནི་རིན་ཆེན་བུམ་བཟང་རེད། ངས་ཁོ་ཚོའི་རྣམ་ཤེས་སྐྱོབ་དགོས་ཀྱི་ཡོད། ངའི་ཕྲག་
སྟེང་དུ་འགན་ཁུར་འདི་འདྲ་ཡོད་བཞིན་དུ། ངས་ཁོ་ཚོའི་ལུས་ལ་དམ་པའི་རྣམ་ཤེས་
ཞུགས་སུ་བཅུག་རྗེས། ཁོ་ཚོ་རེ་རེ་བཞིན་རྩྭ་གསེང་དུ་ཁྲིད་ཀྱི་ཡོད་པ་རེད།” ཅེས་བཤད།
ཇོ་ཌི་ཡིས་གཅིག་བྱས་ན་ང་ཆོས་དཔོན་བྱས་ན་འགྲིག་ས་རེད།" ཅེས་ཟེར་བཞིན་རྡོ་
ཐ་དང་ཤོག་བུ་བླངས་ནས་ཐ་མག་བསྒྲིལ། ཁོས་ཐ་མག་ལ་མེ་བསྒྲོན་ཞིང་། ཐ་མག་གི་དུད་
པའི་ཁྲོད་ནས་མིག་ཕྱེས་མ་བཙུམ་གྱིས་ཆོས་དཔོན་ལ་ལྟ་བཞིན་ང་བུ་མོ་ཞིག་ལ་མ་ཐུག་
པར་ཡུན་རིང་པོ་ཞིག་འགོར་སོང་། དེའི་རིང་གི་གྱོང་གུན་ཚང་མ་གསབ་པར་དུས་ཚོད་
ངེས་ཅན་ཞིག་དགོས་རྒྱུ་རེད ཅེས་བཤད།
ཁ་སེ་ཡིས་མུ་མཐུད་དུ་འདིས་ང་སེམས་ཁུར་ལ་གཏད་ནས་རིམ་བཞིན་གཉིད་ཀྱང་
ཁུག་གི་མི་འདུག ང་ཆོས་ཚོགས་སུ་འགྲོ་བའི་སྐབས་སུ། ངས་རང་ཉིད་ལ། 'དཀོན་མཆོག་
དཔང་དུ་བཙུགས་ནས། ད་ཐེངས་ངས་བྱ་ངན་འདི་བསྒྲུབ་རྒྱུ་མིན།' ཞེས་བཤད་ཀྱི་རེད་ལ།
དེ་ཤོད་པའི་སྐབས་སུ། ངའི་སེམས་སུ་ངས་མུ་མཐུད་དུ་འདི་ལྟར་བསྒྲུབ་རྒྱུ་ཡིན་པའང་ཤེས་
ཀྱི་ཡོད།" ཅེས་བཤད།
ཇོ་ཌི་ཡིས་ཁྱོད་ཀྱིས་ཆུང་མ་བླངས་ན་འགྲིག་ཡོད་རྒྱུ་རེད། སྔོན་ཆད་ཅིག་ལ་ཆོས་
དཔོན་ཞིག་དང་ཁོང་གི་ཆུང་མ་ངེད་ཚང་ལ་བསྡད་མྱོང་། ཁོ་ཚོ་ཡེ་ཧོ་གྲུབ་མཐའི་“རྗེས་
འཇུག་པ་རེད། ཁོ་ཚོ་ངེད་ཚང་གི་ཐོག་ཁང་དུ་ཉལ་གྱི་ཡོད་ལ། ཁོ་ཚོས་ཞལ་འདོན་དེ་
ངེད་ཚང་གི་གཡུལ་ཁ་ནས་འཚོགས་ཀྱི་ཡོད། སྐབས་དེར་བྱིས་པ་ཚོས་རྣ་ཉན་བྱེད་ཀྱི་ཡོད།
དགོང་མོ་རེ་རེའི་ཞལ་འདོན་དགོང་ཚོགས་གྲོལ་རྗེས་སུ། ཆོས་དཔོན་གྱི་ལྕམ་མོས་གསིག་
རྡེབ་ཆེན་པོ་རེ་བྱེད་ཀྱི་ཡོད། ཅེས་བཤད།
ཁ་སེ་ཡིས་"འདི་ང་ལ་བཤད་པར་ཐུགས་རྗེ་ཆེ། ངས་ང་རང་གཅིག་པོ་ཡིན་རྒྱུ་རེད་
བསམ་མྱོང་། གང་ལྟར། མཇུག་མཐར་ངས་ཆོས་འཆད་ཀྱི་ལས་ཀ་མཚམས་བཞག་ནས།
དེའི་ཐད་ལ་བསམ་བློ་ཞིབ་མོ་ཞིག་བཏང་བ་ཡིན།” ཞེས་བཤད། ཁོས་རྐང་པ་གཉིས་ཀ་
ཡར་བཀྱགས་ནས་སྐམ་སོབ་སོབ་ཀྱི་རྐང་མཛུབ་བར་འཕྲུགས། “ངས་རང་ཉིད་ལ་འདི་
ལྟར་ཀླན་ཀ་བཙལ་མྱོང་། 'ཅི་ཞིག་གིས་ཁྱོད་ལ་མནར་གཅོད་གཏོང་གི་འདུག དེ་ནི་ཁྱོད་
ཀྱི་སྤྱོད་ངན་གྱི་དབང་གིས་རེད་དམ།' ཞེས་རང་ཉིད་ལ་དྲིས་རྗེས། 'མ་རེད། སྡིག་སྒྲིབ་ཀྱི་
དབང་གིས་རེད། ཅེས་ལན་བཏབ་པ་ཡིན། དེ་ནས་རང་ཉིད་ལ། 'སྡིག་པའི་བསམ་བློས་མི་
ཚུགས་ཤིང་། སྙིང་ཁོང་དུ་སྟོན་པ་ཡེ་ཤུ་སྐུ་དངོས་སུ་བཞུགས་དགོས་པའི་སྐབས་སུ། ཏག་
ཏག་སྐབས་དེར། མི་ང་ལྟ་བུས་རང་ཉིད་ཀྱི་དོར་མའི་ཁ་སྒྲོག་བདག་མི་ཐུབ་པ་འདི་ཅིའི་
ཕྱིར་ཡིན།' ཞེས་དྲིས་པ་ཡིན། ཁོས་ཚིག་རེ་རེ་ཕན་ཚུན་ལེགས་པར་གཤིབ་ནས་འཇོག་

་ལྟར། མཛུབ་མོ་གཉིས་ལག་མཐིལ་དུ་ཚིག་འགྲོས་དང་བཅས་འཇོག ངས་རང་ཉིད་ལ།
གཅིག་བྱས་ན་འདི་སྡིག་སྒྲིབ་ཀྱི་དབང་གིས་ཡིན་རྒྱུ་མ་རེད། གཅིག་བྱས་ན་དེ་ནི་མིའི་
ལྷན་སྐྱེས་ཡིན་རྒྱུ་རེད། གཅིག་བྱས་ན་ང་ཚོས་རང་སྡུག་རང་གིས་ཉོ་བཞིན་ཡོད་རྒྱུ་རེད།'
ཅེས་བཤད་པ་ཡིན། དེ་ནས་ངས་ཇོ་མོ་ཚོས་དབྱིན་ཁྲེ་གསུམ་ཅན་གྱི་གཟེ་མ་ར་མགོའི་ལྕག་
ཚན་གྱིས་རང་ཉིད་ཀྱི་ལུས་ལ་འབྲབ་པ་དེ་དག་ལ་བསམ་བློ་བཏང་བ་ཡིན། གཅིག་བྱས་ན་
ཁོ་མོ་ཚོས་རང་ཉིད་ལ་མནར་གཅོད་གཏོང་འདོད་པ་ཙམ་ཡིན་ངེས་རེད། གཅིག་བྱས་ན་
ངས་ཀྱང་རང་ཉིད་ལ་མནར་གཅོད་གཏོང་འདོད་པ་ཙམ་ཡིན་ངེས། རེད། ང་སྡོང་པོ་ཞིག་
གི་འོག་ཏུ་གན་རྐྱལ་དུ་ལོག་ནས་ཡོད་སྐབས་ཤིག་ལ་ང་ལ་རྟོགས་པ་དེ་སད་བྱུང་། དེ་ནས་
ང་རང་གཉིད་དུ་སོང་བ་ཡིན། ང་ལ་མཚན་མོ་ཞིག་ལ་རྟོགས་པ་སད་བྱུང་ལ། རྟོགས་པ་དེ་
སད་དུས་མུན་པ་ཡོངས་སུ་རུབ་འདུག སྐབས་དེར་ཐག་ཉེ་ཞིག་ན་སྤྱང་ཁྱི་ཞིག་གིས་ཟུག་
རྔུ་འདོན་བཞིན་འདུག་ལ། ང་རང་ཉིད་ཀྱིས་ཀྱང་མ་ཚོར་གོང་རང་ཉིད་ཀྱིས་སྐད་གསང་
མཐོན་པོས།‘སྐྱག་པ་ཟོ། འཇིག་རྟེན་འདིར་སྡིག་པ་ཟེར་རྒྱུ་མེད་ལ། དགེ་བ་ཟེར་རྒྱུའང་
མེད། ཡོད་པ་ཚང་མ་མི་རྣམས་ཀྱིས་སྒྲུབ་དགོས་པའི་བྱ་བ་ཙམ་རེད། འདི་ཚང་མ་ངོ་བོ་
གཅིག་གི་ཆ་ཤས་མི་འདྲ་བ་ཙམ་རེད། མི་རྣམས་ཀྱིས་སྒྲུབ་པའི་བྱ་བ་འགའ་རེ་བཟང་པོ་
རེད་ལ་འགའ་རེ་ངན་པ་རེད། འོན་ཀྱང་། མི་ཞིག་ལ་འདི་ཡན་གྱི་འགྲེལ་བཤད་རྒྱག་པའི་
ཐོབ་ཐང་མེད།' ཅེས་སྒྲོག་བཞིན་འདུག ཁོས་བཤད་མཚམས་བཞག་ནས། ཚིག་འབྲུ་
རྣམས་བསྒྲིགས་ཡོད་པའི་ལག་མཐིལ་ལས་མགོ་བོ་ཕྱིར་ཡར་དཀྱགས།
ཇོ་ཌི་ཡིས་ཁོ་ལ་ཁྲེལ་དགོད་ཀྱི་རྣམ་པས་བལྟས་འདུག་མོད། འོན་ཀྱང་། ཁོའི་མིག་
ནང་དུ་དོ་སྣང་ཡོད་པའི་ཉམས་ཤིག་མངོན་ནས་ཁྱོད་ཀྱིས་དེ་ཐོག་ལ་བསམ་བློ་བཏང་ནས།
མཇུག་མཐར་རྟོགས་པ་ཡང་སད་འདུག་ཨ། ཞེས་བཤད།
ཁ་སེ་ཡིས་ཡང་བསྐྱར་སྐད་ཆ་བཤད་བྱུང་ལ། ཁོའི་སྐད་ལ་ན་ཟུག་དང་རྨོངས་
འཐོམས་ཀྱི་གདངས་ཤིག་བབས་ཏེ་"དེ་ནས་ངས་རང་ཉིད་ལ།'འགན་ཁུར་འདི་ཅི་ཞིག་
རེད། རྣམ་ཤེས་འདི་ཅི་ཞིག་རེད།' ཅེས་དྲིས་རྗེས། རང་ཉིད་ལ། 'དེ་ནི་བརྩེ་དུང་རེད། ངས་
མི་དམངས་ལ་བཅངས་པའི་བརྩེ་དུང་ཤུགས་དྲག་ནས། མཚམས་མཚམས་སུ་འདུག་
བཟོད་མི་བདེ།' ཞེས་ལན་བཏབ་པ་ཡིན། དེ་ནས་རང་ཉིད་ལ།'འོ་ན་ཁྱོད་སྟོན་པ་ཡེ་ཤུ་
ལ་བརྩེ་དུང་མེད་དམ།' ཞེས་དྲིས་ཤིང་། དྲིས་ལན་ལ་ཡུན་རིང་ཞིག་ལ་བསམ་བློ་བཏང་
རྗེས། 'མེད། ངས་སྟོན་པ་ཡེ་ཤུ་ཟེར་བའི་མིང་ཞིག་གོ་བ་མ་གཏོགས་ཁོ་ངོ་མི་ཤེས། ངས་
ཁོའི་མཛད་རྣམ་མང་པོ་གོ་མྱོང་ཡང་། ང་མི་དམངས་ཁོ་ན་ལ་དུངས། མཚམས་ལ་ལར་ཁོ་
ཚོ་ལ་བཅངས་པའི་བརྩེ་དུང་གི་དབང་གིས་རང་སེམས་ལ་ན་ཟུག་སྐྱེ་ལ། ངས་ཁོ་ཚོ་ཚང་
མ་དགའ་དགའ་སྤྲོ་སྤྲོ་བྱུང་ན་འདོད། ངས་ཁོ་ཚོ་དགའ་རུ་འཇུག་ཨེ་ཐུབ་བསམ་ནས་ཁོ་
ཚོར་འཆད་ཁྲིད་བྱས་པ་ཡིན།' ཞེས་བཤད་པ་ཡིན། དེ་དུས་ངས་སྐད་ཆ་མང་ང་པོ་བཤད་
པ་ཡིན། ཁྱོད་ཀྱིས་བསམ་ན་ངས་སྐད་ཆ་འདི་འདྲ་མ་རུང་བ་བཤད་དགོས་དོན་གང་ཡིན་
ནམ་སྙམ་ཡང་སྲིད། འོན་ཀྱང་། སྐད་ཆ་དེ་དག་ང་ལ་མཚོན་ན་བཙོག་པ་མ་རེད། སྐད་
ཆ་དེ་དག་ནི་མི་དམངས་ཀྱིས་སྤྱོད་པའི་སྐད་ཆ་རེད་ལ། ཁོ་ཚོས་སྐད་ཆ་དེ་འདྲ་བཤད་
དུས་དམིགས་ཡུལ་བཙོག་པ་ཅི་ཡང་མེད། གང་ལྟར། ངས་ཁྱོད་ལ་ཡང་བསྐྱར་དོན་དག་
གཞན་པ་ཞིག་བཤད། འདི་ནི་ཆོས་དཔོན་ཞིག་ལ་མཚོན་ནས་བཤད་ན་ཧ་ཅང་ཆོས་དང་
མི་མཐུན་པའི་བསམ་ཚུལ་རེད། འོན་ཀྱང་། ངས་འདི་དག་ལ་བསམ་བློ་བཏང་བ་མ་ཟད་
ཡིད་ཆེས་ཀྱང་བྱེད་ཀྱི་ཡོད་པས། ད་ང་ཆོས་དཔོན་ཞིག་བྱེད་ཐབས་བྲལ།"
ཇོ་ཌི་ཡིས་"དེ་ཅི་ཞིག་རེད།” ཅེས་དྲིས།
ཁ་སེ་ཡིས་ཁོ་ལ་ཅུང་དོགས་མི་བདེ་བའི་སྒོ་ནས་བལྟས། གལ་སྲིད་བསམ་ཚུལ་འདིས་
ཁྱོད་ལ་ཕོག་ཐུག་འདྲ་བཏང་ན། ཁྱོད་རང་ཁོང་ཁྲོ་ཟ་མི་ཡོང་ངམ།"
ཇོ་ཌི་ཡིས་གཅིག་གིས་ངའི་སྣ་གདོང་ལ་གཞུས་བཞག་ན་རེད་མ་གཏོགས། དེ་མིན་ང་
ལ་ཕོག་ཐུག་ཡོང་གི་མ་རེད། ཡ། ཁྱོད་ཀྱིས་གནད་དོན་ཅི་ཞིག་རྟོགས་བྱུང་།” ཞེས་བཤད།
“ངས་དམ་པའི་རྣམ་ཤེས་དང་སྟོན་པ་ཡེ་ཤུའི་ལམ་རྟོགས་བྱུང་། ངས་འདི་ལྟར་བསམ་
བྱུང་། 'ང་ཚོ་དཀོན་མཆོག་དང་ཡེ་ཤུ་ལ་བརྟེན་འདུག་དགོས་དོན་ཅི་ཡིན་ནམ། གཅིག་
བྱས་ན་དེ་ནི་ང་ཚོ་དགའ་ས་དུང་སའི་སྐྱེས་པ་དང་བུད་མེད་ཚོ་ཡིན་སྲིད། གཅིག་བྱས་
ན་དམ་པའི་རྣམ་ཤེས་དང་མིའི་རྣམ་ཤེས་སོགས་ཡོད་ཚད་ཚང་མ་གཞི་གཅིག་ཡིན་སྲིད།
གཅིག་བྱས་ན་མི་ཚང་མར་ཐུན་མོང་གི་རྣམ་ཤེས་ཆེན་པོ་ཞིག་ཡོད་ཅིང་། མི་རེ་རེ་ནི་དེའི་
ཆ་ཤས་ཡིན་སྲིད།' ངས་དེ་ལྟར་བསམ་བློ་གཏོང་བཞིན་པའི་སྐབས་སུ། གློ་བུར་དུ་ངའི་
སེམས་པའི་ཟབ་ས་ནས་དོན་དངོས་ནི་དེ་འདྲ་ཞིག་ཡིན་པ་རྟོགས་བྱུང་། དེ་ནི་བདེན་པ་
ཡིན་པ་ངའི་སྙིང་ཁུང་རུས་པའི་གཏིང་ནས་ཤེས་བྱུང་ལ། ད་ལྟ་ཡང་དེ་ལྟར་འདོད་ཀྱི་ཡོད།
ཇོ་ཌི་ཡིས་ཆོས་དཔོན་གྱི་མིག་ཀོང་ལས་གསལ་བའི་དྲང་གཏམ་དམར་རྗེན་མ་འདིར་
ཐད་ཀར་བལྟ་མི་བཟོད་པ་ལྟར། མིག་གཉིས་ཐང་ལ་འཕངས་ནས་ཁྱོད་ཀྱིས་ལྟ་བ་དེ་འདྲ་
འཁུར་ནས་ཆོས་ཚོགས་འཚོག་ཐབས་མེད། ལྟ་བ་དེ་འདྲ་འཁུར་ན་མི་དམངས་ཀྱིས་ཁྱོད་
རང་ལུང་པ་འདི་ནས་རྒྱང་ཕུད་གཏོང་གི་རེད་ལ། དེ་ལས་ལྡོག་སྟེ། མཆོང་ལྡིང་བྱེད་ཅིང་
ཀུ་ཅོ་བཏོན་ན། མི་དམངས་རྣམས་ད་གཟོད་དགའ་ཡི་རེད། དེ་ལྟར་བྱས་ན་ཁོ་ཚོར་སྟོབས་
ཤུགས་སླེབས་པའི་སྣང་བ་སྐྱེ་ཡི་ཡོད། ཐེངས་ཤིག་ལ་ངའི་ཨ་ཕྱི་ལ་རྣམ་ཤེས་བངབབས་པས་
སུས་ཀྱང་ཁོ་མོ་བཀྱིག་མི་ཐུབ་ལ། ཁོ་མོའི་ཁུ་ཚུར་གྱིས་མཆོད་གཡོག་རྒྱ་སྟག་འདྲ་པོ་
དེའང་ཐང་ལ་བསྒྱེལ་སོང་།” ཞེས་བཤད།
ཁ་སེ་ཡིས་ཁོ་ལ་བསམ་གཞིག་གི་རྣམ་པས་བལྟས་ནས་“ངས་ཁྱོད་ལ་དོན་དག་ཅིག་
འདྲི་རྒྱུ་འདུག འདི་ཁྱོད་ལ་འདྲི་བསམ་ནས་ཡུན་རིང་ཞིག་འགོར་སོང་།" ཞེས་བཤད།
"ཤོད་དང་། ང་ཡང་མཚམས་ལ་ལར་སྐད་ཆ་བཤད་རྒྱུར་དགའ་མཁན་ཞིག་ཡིན།
ཆོས་དཔོན་གྱིས་སོས་དལ་མོའི་སྒོ་ནས་རེད་ཡ། ངས་ཁྱོད་ལ་ཆོས་ཞུགས་ཁྲུས་དབང་
བསྐུར་བའི་ཉིན་དེར་ངའི་སྣང་བ་བན་བུན་ཡིན་ལ། ཁ་ནང་ནས་ཡེ་ཤུའི་བཀའ་ཆོས་ཆུ་
བཞུར་བཞུར་བྱེད་བཞིན་པའི་སྐབས་རེད། ཁྱོད་ཀྱིས་ག་ལ་དྲན་ཏེ། དེ་དུས་ཁྱོད་ཀྱིས་བུ་
མོ་དེའི་རལ་བ་འཐེན་ནས་མ་ཁོམ་པར་ཡོད་པའི་སྐབས་རེད། ཅེས་བཤད།
ཇོ་ཌི་ཡིས་དེ་ངས་དྲན་གྱི་འདུག ཁོ་མོ་སུ་ཟེ་ཆུང་བ་རེད། ལོ་གཅིག་གི་རྗེས་སུ་ཁོ་
མོས་ངའི་མཛུབ་མོ་གཅིག་བཅག་སོང་།” ཞེས་བཤད།
“ཡ། དེས་ན་ཁྱོད་ལ་ཁྲུས་དབང་བསྐུར་བ་དེས་ཕན་འཐོགས་སོང་ངམ། ཁྱོད་ལ་ཁྲུས་
དབང་བསྐུར་སྟངས་དེ་བཟང་ངམ།
ཇོ་ཌི་ཡིས་བསམ་བློ་ཅུང་ཙམ་བཏང་། ཕན་མ་ཐོགས། དམིགས་བསལ་གྱི་ཚོར་བ་ཅི་
ཡང་མ་བྱུང་།
འོ་ན། དེས་ཁྱོད་ལ་གནོད་འདྲ་བསྐྱལ་ཨེ་སོང་། བསམ་བློ་ཞིབ་མོ་ཐོངས།”
ཇོ་ཌི་ཡིས་ཆང་དམ་ལག་ཏུ་བླངས་ནས་ཧུབ་གང་བཏུང་། དེས་ཕན་གནོད་ཅི་ཡང་
མ་བྱུང་། གང་ལྟར་ང་རང་ཉིན་དེར་སྐྱིད་པོ་བྱུང་སོང་།' ཁོས་ཆང་དམ་དེ་ཆོས་དཔོན་ལ་
ཕར་བསྲིངས།
ཁོས་ཤུ་རིང་ཞིག་འཐེན་ཞོར་ཧུབ་གང་བཏུང་ཞིང་། དེ་ནས་དམ་བེའི་དམའ་སར་
སླེབས་བཞིན་པའི་ཆང་དཀར་ལ་གཅིག་བལྟས་རྗེས་ཡང་བསྐྱར་ཧུབ་ཆུང་ཆུང་ཞིག་
བཏུང་ཞིང་། དེ་ནས་"དེས་ན་བཟང་འདུག ངས་སྨྱོ་རྟགས་གཟའ་རྟགས་བསྟན་ནས།
གཅིག་ལ་གནོད་བསྐྱལ་ཨེ་ཡོད་དམ་བསམ་ནས་སེམས་ཁུར་བྱུང་སོང་། ཞེས་བཤད།
ཇོ་ཌི་ཡིས་རང་ཉིད་ཀྱི་ཕྱི་སྟོད་ཀྱི་ཕྱོགས་སུ་གཅིག་བལྟས་དུས། རུས་སྦལ་དེ་གྱོན་
གོས་ལས་ཐར་ནས་ཐོག་མར་ཇོ་ཌི་ཡིས་ཁོ་རྙེད་སའི་ས་ཕྱོགས་སུ་མགྱོགས་པོར་ཕྱིར་གོག་
བཞིན་པ་མཐོང་། ཇོ་ཌི་ཡིས་གོག་བཞིན་པའི་རུས་སྦལ་ལ་ཡུད་ཙམ་བལྟས་རྗེས། དལ་མོར་
ཡར་ལངས་ཏེ་རུས་སྦལ་དེ་ཕྱིར་བཟུང་ཡོང་ནས་ཕྱི་སྟོད་ཀྱི་ནང་དུ་ཕྱིར་གཅུད་རྗེས་“ངས་
བྱིས་པ་ཚོར་ལེགས་སྐྱེས་ཅི་ཡང་འཁྱེར་མེད། རུས་སྦལ་འདི་མ་གཏོགས་ཅི་ཡང་མེད།
ཅེས་བཤད།
ཆོས་དཔོན་གྱིས་ཁྱད་མཚར་ཞིག་ལ། ད་སྔ་ཁྱོད་འདིར་ཡོང་བའི་སྐབས་སུ། ཏག་ཏག་
ངས་ཋོམ་རྒན་པའི་སྐོར་ལ་བསམ་བློ་གཏོང་བཞིན་པའི་སྒང་ཡིན། ང་ཁོ་དང་ཐུག་འཕྲད་
ཅིག་བྱེད་དགོས་པ་མིན་ནམ་བསམ་ནས་ཡོད། ངས་ཁོ་ཆོས་དད་མེད་མཁན་ཞིག་རེད་
བསམ་མྱོང་། ཋོམ་ལགས་ད་ལྟ་ག་འདྲ་འདུག" ཞེས་བཤད།
"ཁོ་ག་འདྲ་ཡིན་པ་ངས་ཀྱང་མི་ཤེས། ང་ཁྱིམ་དུ་མ་ལོག་པར་ལོ་ངོ་བཞི་འགོར་སོང་།"
" ཁོས་ཁྱོད་ལ་འཕྲིན་ཡིག་མ་བྲིས་སམ།
ཇོ་ཌི་ངོ་ནོངས་བྱུང་། “རེད་ཡ། ངའི་ཨ་ཕས་ཡི་གེ་ཡག་པོ་འབྲི་མི་ཤེས་ལ་འཕྲིན་ཡིག་
ཀྱང་མི་འབྲི། ཁོས་ཀྱང་གཞན་དང་འདྲ་བར། རང་ཉིད་ཀྱི་མིང་རྟགས་ཡག་པོ་འགོད་ཤེས་
ལ་སྨྱུག་ཁ་ལྕེ་ལྡག་ཀྱང་བྱེད་ཤེས། ཁོས་རྒྱུན་པར། ངག་ཐོག་ནས་སྐད་ཆ་བཤད་མི་ཐུབ་
སའི་མི་ཞིག་ལ་ཡིག་ཐོག་ནས་བཤད་རིན་ཡོད་པ་མ་རེད་ཟེར་གྱི་ཡོད།
ཁ་སེ་ཡིས་ཡར་མར་ལ་འགྲུལ་བརྒྱབ་ནས་བསྡད་པ་ཡིན་ནམ།" ཞེས་དྲིས།
ཇོ་ཌི་ཡིས་ཁོ་ལ་ཅུང་ཡིད་མི་ཆེས་པའི་རྣམ་པས་བལྟས་"ཁྱོད་ཀྱིས་ངའི་སྐོར་གོ་མ་བྱུང་
ངམ། ཚགས་པར་ཚང་མའི་སྟེང་དུ་ངའི་སྐོར་བཀོད་བྱུང་ཨ།
གོ་མ་བྱུང་། རྩ་བ་ནས་གོ་མ་བྱུང་། ཅི་རེད།” ཁོས་རྐང་པ་གཅིག་རྐང་པ་གཞན་པའི་
སྟེང་དུ་བསྣོལ་ནས། སྒལ་བ་ཅུང་དམའ་སར་ཕབ་སྟེ་མུ་མཐུད་དུ་ལྕང་སྡོང་ལ་ཁེན། ཉིན་
གུང་མགྱོགས་པོར་ཡོལ་བཞིན་འདུག་ལ། དགུང་ཉི་མའི་ཁ་དོག་ཇེ་དམར་དུ་འགྱུར་བཞིན་གདའ།
ཇོ་ཌི་ཡིས་སྤྲོ་སེམས་འཁོལ་བོས་“ད་ལྟ་ཁྱོད་ལ་བཤད་ནས་ཁ་ཁོག་མེད་པ་བྱས་ན་
འགྲིག་རྒྱུ་རེད། འོན་ཀྱང་། ཁྱོད་ཀྱིས་ད་དུང་ཡང་ཆོས་འཆད་ཀྱི་ཡོད་ན་ངས་ཁྱོད་ལ་
བཤད་རྒྱུ་མ་རེད་དེ། གལ་སྲིལ་བཤད་ན་ཁྱོད་ཀྱིས་ངའི་ཐོག་ལ་ཆོས་བཤད་རྒྱག་པར་
དོགས།” ཞེས་ཟེར་བཞིན། ཁོས་ཆང་དམ་ནང་གི་ཐིགས་པ་ཆེས་མཐའ་མའང་འཇིབ་
རྗེས་ཆང་དམ་དེ་ཕར་གཡུགས་པས། དམ་བེ་སྨུག་པོ་ལེབ་ལེབ་དེ་ཐལ་རྡུལ་གྱི་སྟེང་ནས་
འཇམ་པོས་ཤུད། ང་མག་ལེ་སི་ཋིར་བཙོན་ཁང་དུ་ལོ་ངོ་བཞི་ལ་བསྡད་པ་ཡིན།
ཁ་སེ་གློ་བུར་དུ་ཁོའི་ཕྱོགས་སུ་འཁོར་ཞིང་། ཁོའི་སྨིན་མ་ཇེ་དམའ་རུ་བཏང་བས་ཁོའི་
དཔྲལ་བ་སྔར་བས་ཀྱང་རིང་བར་སྣང་། “ཁྱོད་ཀྱིས་དེའི་སྐོར་བཤད་མི་འདོད་དམ། ངས་
ཁྱོད་ལ་དྲི་བ་ཅི་ཡང་མི་འདྲི། གལ་སྲིད་ཁྱོད་ཀྱིས་དོན་ངན་ཞིག་བསྒྲུབས་པ་ཡིན་ན་...
ཇོ་ཌི་ཡིས་གནད་དོན་དེ་འདྲར་ཡང་བསྐྱར་ཐུག་རུང་ངས་དེ་ག་རང་བྱེད་རྒྱུ་ཡིན།
ངས་འཁྲུག་འཛིང་ཁྲོད་ནས་མི་ཞིག་བསད་པ་ཡིན། སྐབས་དེར་ང་ཚོ་ཚང་མ་བཟི་ཡོད།
ཁོས་ང་ལ་གྲིས་བསྣུན་བྱུང་བས་ངས་ཐང་དུ་ཡོད་པའི་སྦྱག་མ་ཞིག་གིས་ཁོ་རང་བསད་པ་
ཡིན། ཁོའི་མགོ་བོ་རིལ་མོ་དེ་ཉག་ཉག་ཏུ་བཏང་བ་ཡིན། ཞེས་བཤད།
ཁ་སེ་ཡི་སྨིན་མ་རང་གནས་སུ་ཕྱིར་སླེབས། “ཁྱོད་རང་གི་བྱས་ཉེས་ཐད་ལ་ནོངས་
འགྱོད་ཨེ་སྐྱེ།"
ཇོ་ཌི་ཡིས་མི་སྐྱེ། ནོངས་འགྱོད་མི་སྐྱེ། ཁོས་ང་ལ་གྲི་ཡིས་བསྣུན་པར་གཞིགས་ནས་
ཁྲིམས་ཁང་གིས་ང་ལ་ཁྲིམས་ཐག་ལོ་བདུན་མ་གཏོགས་མ་བཅད། ལོ་ངོ་བཞི་ལ་ནང་དུ་
བཅུག་རྗེས་བཟང་བཙོན་གྱི་མནའ་གན་འོག་གློད་བྱུང་།” ཞེས་བཤད།
"དེས་ན་ཁྱོད་ཀྱིས་ལོ་ངོ་བཞིའི་རིང་ཁྱིམ་མིའི་སྐོར་ཅི་ཡང་གོ་ཡོད་རྒྱུ་མ་རེད།
"དེ་ཡང་མ་རེད། ལོ་ངོ་གཉིས་ཀྱི་སྔོན་ལ་ཨ་མས་ང་ལ་ཤོག་བྱང་ཞིག་བསྐུར་བྱུང་ལ།
ལོ་སྔོན་མའི་ཡེ་ཤུའི་འཁྲུངས་སྐར་དུས་ཆེན་སྐབས་སུ་ཨ་ཕྱིས་ཀྱང་ང་ལ་ཤོག་བྱང་ཞིག་
བསྐུར་བྱུང༌། སྟོན་པ་ཡེ་ཤུ། དེ་དུས་བཙོན་གྲོགས་ཚོ་གད་མོ་དིར་དིར་ཤོར་སོང་། ཤོག་
བྱང་གི་ངོས་སུ་ཤིང་སྡོང་ཞིག་དང་། ཁ་བ་དང་འདྲ་བའི་བཀྲག་མདངས་ཅན་གྱི་ཚོན་
ཤོག་སྦྱར་འདུག་ལ། ཤོག་བྱང་སྟེང་དུ་འདི་འདྲ་བྲིས་འདུག
ཡེ་ཤུའི་འཁྲུངས་སྐར་ལ་རྟེན་འབྲེལ་ཞུ། སྙིང་དུ་སྡུག་པའི་བྱིས་པ།
ཡེ་ཤུ་གཉོམ་ཆུང་ཡིན་ལ། ཡེ་ཤུ་ཞི་དུལ་ཡིན།
ཡེ་ཤུའི་འཁྲུངས་སྐར་སྡོང་པོའི་འོག་ཏུ།
ང་ཡིས་ཁྱེད་ལ་བཞག་པའི་ལེགས་སྐྱེས་ཡོད།
ངས་བལྟས་ན། ཨ་ཕྱི་ཡིས་སྟེང་གི་ཡི་གེ་གཏན་ནས་བཀླགས་ཡོད་ས་མ་རེད། ཁོ་མོས་སྐོར་
སྐྱོད་ཚོང་པ་ཞིག་གི་ལག་ནས་ཉོས་པ་ཡིན་ངེས་ཤིང་། ཆེས་བཀྲག་མདངས་ཅན་པོ་དེ་
བདམས་པ་ཡིན་རྒྱུ་རེད། ངའི་བཙོན་ཤག་ནང་གི་བཙོན་གྲོགས་ཚོ་གད་མོ་ཤོར་ནས་ཤི་
གྲབས་བྱས་ཤིང་། ཁོ་ཚོས་དེ་ནས་བཟུང་ངའི་མིང་ལ་ཡེ་ཤུ་གཉོམ་ཆུང་ཟེར་གྱི་ཡོད། ཨ་
ཕྱི་ཡིས་དེ་ནི་དེ་འདྲའི་དགོད་བྲོ་བ་ཞིག་ཡིན་པ་ཤེས་ཡོད་རྒྱུ་མ་རེད། ཁོ་མོས་དེ་བཀྲག་
མདངས་ཅན་ཞིག་ཡིན་པ་མཐོང་བས་སྟེང་གི་ཡི་གེ་ལ་ཁ་ཡ་ཙམ་ཡང་བྱས་ཡོད་རྒྱུ་མ་
རེད། ང་བཙོན་ལ་བཅུག་པའི་ལོ་དེར་ཁོ་མོའི་མིག་ཤེལ་བོར་སོང་ལ། གཅིག་བྱས་ན་དེ་
ནས་བཟུང་ཕྱིར་རྙེད་ཡོད་རྒྱུ་མ་རེད།
ཁ་སེ་ཡིས་“མག་ལེ་སི་ཋིར་བཙོན་ཁང་ནས་ཁྱོད་ཚོར་ལྟ་སྐྱོང་ག་འདྲ་བྱེད་ཀྱི་འདུག"
ཅེས་དྲིས།
"འགྲིག་འདུག དུས་ལྟར་ཟ་མ་བཟའ་རྒྱུ་ཡོད་ལ། གྱོན་གོས་གཙང་མ་ཡོད་པ་དང་ཁྲུས་
རྒྱག་སའང་ཡོད། ཕྱོགས་གཞན་ཞིག་ནས་བལྟས་ན་ཡག་པོ་འདྲ་ཡོད་པ་རེད། བུད་མེད་
མེད་པས་དཀའ་ངལ་ཅུང་འཕྲད་ཀྱི་ཡོད།" ཅེས་བཤད་ཅིང་། དེ་ནས་ཁོ་གློ་བུར་དུ་གད་
མོ་ཤོར་"སྔོན་མ་བཟང་བཙོན་ལ་གློད་པའི་བཙོན་པ་གཅིག་ཡོད་པ་རེད། འོན་ཀྱང་། ཁོ་
རང་བཟང་བཙོན་ལ་གློད་ནས་ཟླ་བ་གཅིག་མ་འགོར་བར་བཟང་བཙོན་གྱི་དམ་བཅར་
འགལ་ནས་ཕྱིར་བཙོན་དུ་སླེབས། གཅིག་གིས་ཁོ་ལ་ཅིའི་ཕྱིར་བཟང་བཙོན་གྱི་དམ་
བཅར་འགལ་བ་ཡིན་ནམ་ཞེས་དྲིས་པར། དེའི་ལན་དུ་ཁོས། 'ཨོ། ངའི་ཕ་རྒན་གྱི་ཁྱིམ་
ལ་ཆ་རྐྱེན་ཧ་ཅང་ཞན་པས། གློག་སྒྲོན་མེད་ལ་ཆུ་སྟོར་ཁྲུས་ཁང་ཡང་མེད། དཔེ་དེབ་ཀློག་
རྒྱུ་མེད་ལ་ཟ་མ་ཡང་ངན་ངོན་རེད།' ཅེས་བཤད་ཅིང་། ཁོས་བཙོན་ཁང་དུ་ཆ་རྐྱེན་གང་
འཚམས་ཡོད་ཅིང་། ཟ་མའང་དུས་ལྟར་བཟའ་རྒྱུ་ཡོད་པས་ཕྱིར་བཙོན་དུ་ཡོང་བ་ཡིན་
ཟེར་ལ། ཕྱི་རོལ་འཇིག་རྟེན་དུ་ཡོད་དུས། རྒྱུན་དུ་ལས་ཀ་ཅི་ཞིག་ལས་པར་བསམ་བློ་
གཏོང་དགོས་པས་ཁེར་རྐྱང་གི་སྣང་བ་སྐྱེ་བས། ཁོས་རླངས་འཁོར་ཞིག་བརྐུས་ནས་ཕྱིར་
བཙོན་ཁང་ལ་འཛུལ་ཐབས་བྱས་པ་ཡིན་ཟེར། ཇོ་ཌི་ཡིས་རྡོ་ཐལ་ཕྱི་ལ་བླངས་ནས།
ཐུམ་བུ་བྲལ་བའི་ཤོག་བུ་སྨུག་པོ་དེར་ཕུ་ཞིག་བཏབ་རྗེས་ཐ་མག་སྒྲིལ་བཞིན་"མི་དེས་
བཤད་པའང་མི་བདེན་རྒྱུ་མེད། མདང་ནུབ་ངས་རང་ཉིད་གང་དུ་ཉལ་དགོས་པར་བསམ་
བློ་གཏོང་དགོས་བྱུང་ལ། སེམས་ལ་ཞེད་སྣང་སྐྱེས། ངས་ངའི་ཉལ་ཁྲི་བརྩེགས་མ་སེམས་ལ་
འཁོར་བྱུང་ལ། ངའི་ཤག་གྲོགས་བཙོན་པ་དེས་ཅི་ཞིག་བྱེད་ཀྱི་ཡོད་དམ་སྙམ་ནས་བསྡད་
པ་ཡིན། ང་དང་བཙོན་གྲོགས་སྐོར་གཅིག་གིས་རོལ་དབྱངས་རུ་ཁག་ཅིག་བཙུགས་ཡོད་
ལ། གཅིག་གིས་ང་ཚོས་རླུང་འཕྲིན་སྟེང་དུ་གླུ་དབྱངས་ལེན་དགོས་ཟེར་གྱི་ཡོད། ད་ནངས་
ཞོགས་པ་སླེབས་དུས། ངས་རང་ཉིད་ག་དུས་མལ་ལས་ལངས་དགོས་པའང་མ་ཤེས་པར།
ཉལ་སའི་ནང་དུ་ཅོང་བརྡ་གྲག་པར་སྒུག་ནས་བསྡད་པ་ཡིན།” ཞེས་བཤད།
ཁ་སེ་ཡིས་ཁྲེལ་དགོད་ཅིག་བྱས་"གོམས་སོང་ན་ཤིང་གཤག་སོག་ལེའི་སྒྲ་ཡང་དྲན་
རབས་ཡོད།
སེར་ཞིང་ཐལ་མདོག་བབས་པའི་ཕྱི་དྲོའི་ཉི་འོད་ཀྱིས་ས་གཞི་ལ་གསེར་མདོག་ཕབ་
ཅིང་། མ་རྨོས་ལོ་ཏོག་གི་གཞུང་རྟ་ལའང་གསེར་མདོག་བབས། ཁུག་རྟ་ཁྱུ་ཞིག་ཁོ་ཚོའི་
མགོ་ཐོག་ནས་ཕར་ཕྱོགས་ཀྱི་རྫིང་བུའི་ཕྱོགས་སུ་འཕུར། ཇོ་ཌི་ཡི་ཕྱི་སྟོད་ནང་གི་རུས་
སྦལ་གྱིས་བྲོས་བྱོལ་གྱི་ལས་འགུལ་གསར་པ་ཞིག་གི་མགོ་བརྩམས། ཇོ་ཌི་ཡིས་རང་ཉིད་
ཀྱི་ཞྭ་མོའི་ཐོད་ལྕེ་ལྟེབས་རྩེག་བརྒྱབ་པས། ད་ནི་ཁོའི་ཞྭ་མོ་ལ་བྱ་ཡི་མཆུ་ཏོ་དང་མཚུངས་
པའི་རྩེ་མོ་གུག་རིང་མ་དེ་མངོན་ཡོང་གི་འདུག ཇོ་ཌི་ཡིས་ད་ང་འགྲོ་རན་ཡོད་ས་རེད།
ཉི་མའི་ཚ་དྲོད་ནང་དུ་འགྲོ་རྒྱུར་མི་དགའ་མོད། འོན་ཀྱང་། ད་ལྟ་ཚ་བ་དེ་འདྲ་མི་ཆེ་བ་
འདྲ།" ཞེས་བཤད།
ཁ་སེ་ཡིས་སྣང་བ་ཕྱིར་བསྡུས་ནས་“ང་ཋོམ་རྒན་པ་ལགས་དང་མ་ཐུག་པར་ཡུན་རིང་
ཞིག་འགོར་སོང་ལ། གང་ལྟར་ང་ཁོ་དང་ཐུག་པར་འགྲོ་བའི་འཆར་གཞིའང་ཡོད། ངས་
ཁྱོད་ཚོའི་ཡུལ་མི་ལ་དུས་ཡུན་དེ་འདྲའི་རིང་པོའི་རིང་ལ་ཡེ་ཤུའི་དགོངས་པ་མཚམས་
སྦྱོར་བྱས་མོད། ངས་ཁྱོད་ཚོའི་ལག་ནས་ཟ་མ་རེ་ཟོས་པ་མ་གཏོགས་འབུལ་བ་སོགས་ཅི་
ཡང་བསྡུས་མྱོང་མེད། ཅེས་བཤད།
ཇོ་ཌི་ཡིས་དེས་ན་མཉམ་དུ་འགྲོ། ངའི་ཕ་རྒན་གྱིས་ཁྱོད་རང་མཐོང་ན་དགའ་ངེས་
ཡིན། ཁོས་རྒྱུན་པར། ཁྱོད་ལ་ཆོས་དཔོན་ཞིག་ལ་མི་འཚམས་པའི་མཆུ་ཏོ་རྣོན་པོ་ཞིག་
ཡོད་ཟེར ཞེས་བཤད་ཅིང་། དེ་ནས་ཁོས་རང་ཉིད་ཀྱི་ལྷམ་དང་རུས་སྦལ་གཅུད་པའི་ཕྱི་
སྟོད་ཀྱི་ཐུམ་སྒྲིལ་དེ་ཇེ་དམ་དུ་བསྡམས།
ཁ་སེ་ཡིས་རང་ཉིད་ཀྱི་རས་ལྷམ་དེ་ཚུར་དྲུད་ཡོང་ནས། རྐང་པ་རྗེན་པ་ལྷམ་ནང་དུ་
བཙངས་རྗེས་"ང་ལ་ཁྱོད་ལྟ་བུའི་སྤོབས་པ་མེད། ངས་ནམ་རྒྱུན་ཐལ་རྡུལ་གྱི་ནང་དུ་ལྕགས་
སྐུད་དང་ཤེལ་ཆག་ཡོད་རྒྱུ་རེད་བསམ་ནས་ཞེད་ཀྱི་ཡོད། རྐང་མཛུབ་ལ་རྨ་བཟོ་བར་སྐྲག་
སྐྲག་ཅིག་གཞན་པ་ཅི་ལའང་མི་སྐྲག” ཅེས་བཤད།
ཁོ་ཚོས་གྲིབ་བསིལ་གྱི་སྣེ་ནས་ཚམ་ཚོམ་ཞིག་བྱས་རྗེས། ཆུའི་ཕ་རོལ་ཏུ་འབུད་
པར་བྲེལ་བའི་ཆུ་རྐྱལ་མཁན་གཉིས་དང་འདྲ་བར། ཉི་འོད་སེར་པོའི་ནང་དུ་ལྡིང་ནས་
སོང་། ཁོ་གཉིས་ཀྱིས་གོམ་སྟབས་མགྱོགས་པོ་འགའ་རེ་སྤོས་རྗེས་གོམ་ཁ་ཇེ་དལ་དུ་བཏང་
ནས་རྒྱུན་ལྡན་གྱི་མགྱོགས་ཚད་ཀྱིས་ཕྱིན། མ་རྨོས་ལོ་ཏོག་གི་གཞུང་རྟས་སྐྱ་མདོག་གི་གྲིབ་
མ་རྣམས་འགྲམ་གྱི་ས་ངོས་སུ་སྤྲོས་འདུག་ལ། མཁའ་རླུང་ཁྲོད་དུ་ཐལ་རྡུལ་ཚ་པོའི་དྲི་མ་
ཞིག་གིས་ཁྱབ། མ་རྨོས་ལོ་ཏོག་གི་ཞིང་ཁའི་མཇུག་ལ་བུད་རྗེས། དེའི་འཕྲོར་ཡོད་པ་ནི་
ལྗང་ནག་གི་སྲིང་བལ་ཞིང་ཁ་རེད། ཐལ་རྡུལ་གྱི་སེང་རས་ཁྲོད་དུ་ལྗང་ནག་གི་སྲིང་བལ་
གྱི་ལོ་འདབ་མཐོང་ཐུབ་ལ། གསར་དུ་སྐྱེ་བཞིན་པའི་སྲིང་བལ་ཐེའུ་ཡང་མཐོང་ཐུབ། ཞིང་
ཁ་འདིར་སྲིང་བལ་སྐྱེ་བ་སྲབ་མཐུག་མི་སྙོམས་ཏེ། སྨད་ཀྱི་གཞའ་བརླན་ཆེ་བའི་ཞིང་ཁ་
རུ་སྲིང་བལ་མཐུག་པོ་སྐྱེས་འདུག་ལ། སྟོད་ཀྱི་སྐམ་སའི་ཞིང་ཁ་རྣམས་ས་རྗེན་རེད། སྲིང་
སྡོང་རྣམས་ཀྱིས་དགུང་གི་ཉི་མར་ཁ་གཏད་འཇལ་བཞིན་ཡོད། ཐག་རིང་གི་གནམ་ས་
འདྲེས་མཚམས་ཕྱོགས་ཀྱི་ཡུལ་གྲུ་རྣམས་ནི་སེར་སྨུག་ནས་རིམ་བཞིན་མི་སྣང་བར་གྱུར།
ཐལ་རྡུལ་གྱིས་གང་བའི་གཞུང་ལམ་དེ་ཁོ་གཉིས་ཀྱི་མདུན་ཕྱོགས་སུ་རེ་མཐོ་རེ་དམའི་
ཚུལ་གྱིས་གཡོ་ཞིང་འགུལ། ཆུ་ཕྲན་འགྲམ་གྱི་ལྕང་སྡོང་རྣམས་ནུབ་ངོས་སུ་འཕྲེད་དུ་
བསྟར་ནས་སྐྱེས་འདུག་ལ། ནུབ་བྱང་ངོས་ཀྱི་ས་རྒོད་དུ་བསྐྱུར་པའི་ཞིང་ཁ་དེ་རིམ་བཞིན་
རྩྭ་ལྡུམ་ཐར་ཐོར་སྐྱེས་པའི་སྤང་རྒོད་ལ་ཕྱིར་འགྱུར་བཞིན་འདུག དེ་ལྟ་ནའང་། ཉི་འོད་
ཀྱིས་ཚིག་པའི་ཐལ་དྲི་དེ་ད་དུང་ཡང་མཁའ་དབུགས་ཁྲོད་དུ་ཁྱབ་ཅིང་། མཁའ་དབུགས་
སྐམ་དྲགས་པའི་རྐྱེན་གྱིས། སྣ་ཁུང་ནང་གི་བེ་སྣབས་ཀྱང་སྐམ་ནས་སོབ་སོབ་ཏུ་འགྱུར་གྱི་
འདུག་ལ། མཆི་མས་མིག་ཟུང་བརླན་ནས་ཚ་དྲོད་ཀྱིས་མིག་འབྲས་མི་སྐམ་པའི་ཐབས་
བྱེད་ཀྱི་ཡོད།
ཁ་སེ་ཡིས་"ལྟོས་དང་། ཐལ་རྡུལ་མ་སླེབས་གོང་དུ་མ་རྨོས་ལོ་ཏོག་རྣམས་ག་འདྲ་ཡག་
པོ་སྐྱེ་ཡི་འདུག་ཨང་། ལོ་ཏོག་ནང་གི་ཡང་རྩེ་རེད་ཡ།" ཞེས་བཤད།
ཇོ་ཌི་ཡིས་ངའི་ཡིད་ལ་དྲན་པ་ནི། ལོ་ལེགས་ནི་ལོ་རེ་རེར་ཡོང་མོད། འོན་ཀྱང་། ནམ་
ཡང་ལོ་ལེགས་ཀྱི་འབྲས་བཟང་བཏུ་རྒྱུ་འབྱུང་གི་མེད། ཨ་མེས་ཀྱིས་ཟེར་ན། ས་ཞིང་
རྨོ་ཐེངས་ཐོག་མ་ལྔའི་རིང་ལ་ལོ་ཏོག་ཧ་ཅང་ཡག་བྱུང་ལ། སྐབས་དེ་དུས་ཞིང་ནང་དུ་
ད་དུང་རྩྭ་ལྡུམ་ཡོད་སྐབས་རེད་ཟེར།” ཞེས་བཤད། གཞུང་ལམ་དེ་དེའུ་འབུར་ཞིག་ལས་
མར་བབས་རྗེས། ཡང་བསྐྱར་དཀྲིས་ལོག་ཐེབས་པའི་དེའུ་འབུར་ཞིག་གི་ངོས་སུ་འགོས།
ཁ་སེ་ཡིས་“ད་འདི་ནས་ཋོམ་རྒན་པོའི་ཁང་པའི་བར་དུ་ལེ་དབར་གཅིག་ཙམ་མ་
གཏོགས་ཡོད་རྒྱུ་མ་རེད། དེའུ་འབུར་གསུམ་པ་དེའི་ཕག་ཏུ་ཡོད་པ་ཨེ་རེད།” ཅེས་དྲིས།
ཇོ་ཌི་ཡིས་རེད། ངའི་ཕ་རྒན་གྱིས་ཁང་པ་དེ་ཚུར་བརྐུས་ཡོང་བ་བཞིན། གཅིག་གིས་
དེ་ཕར་བརྐུས་སོང་མེད་ན་དེ་གར་ཡོད་པ་རེད།" ཅེས་བཤད།
"དེ་ཁྱོད་ཀྱི་ཕ་རྒན་གྱིས་བརྐུས་ཡོང་བ་རེད་དམ།
"རེད། ང་ཚོས་ཁང་རྒན་དེ་འདི་ནས་ལེ་དབར་ཕྱེད་ཙམ་ས་ནས་རྙེད་བྱུང་ཞིང་། དེ་
ནས་ཁྱིམ་དུ་དྲུད་ནས་ཡོང་བ་ཡིན། ཁང་རྒན་དེའི་ནང་དུ་སྔོན་ཆད་ཁྱིམ་ཚང་ཞིག་བསྡད་
ཡོད་ཀྱང་། རྗེས་སོར་གནས་སྤར་སོང་བ་རེད། ངའི་ཨ་མེས་དང་ཨ་ཕ། ངའི་གཅེན་པོ་ནོ་
ཡ་བཅས་ཀྱིས་ཁང་པ་དེ་ཧྲིལ་པོ་འཁུར་རྩིས་ཡིན་མོད། འོན་ཀྱང་། དེ་ལྟར་འཁུར་ཡོང་
མ་ཐུབ། དེ་བས་ཁོ་ཚོར་ཁང་པ་དེའི་ཕྱེད་ཀ་མ་གཏོགས་མ་ཐོབ་པ་རེད། ངེད་ཚང་གི་ཁང་
པའི་སྣེ་གཅིག་ནི་དེ་འདྲའི་ཁྱད་མཚར་ཞིག་ཡིན་དགོས་དོན་ཡང་དེའི་རྐྱེན་གྱིས་རེད། ཁོ་
ཚོས་ཁང་པ་དེ་དུམ་བུ་གཉིས་སུ་གཤག་རྗེས་རྟ་བཅུ་གཉིས་དང་དྲེལ་གཉིས་ལ་བརྟེན་ནས་
དྲུད་ཡོང་བ་རེད། ཁོ་ཚོའི་འཆར་གཞི་ཡིན་ན། སྔོན་ལ་ཕྱེད་ཀ་དེ་ཚུར་དྲུད་ཡོང་རྗེས་ལྷག་
འཕྲོས་ཀྱི་ཕྱེད་ཀ་དེ་ཡང་བསྐྱར་ལེན་དུ་འགྲོ་རྒྱུ་དེ་རེད། འོན་ཀྱང་། ཁོ་ཚོ་ཕྱིར་མ་སླེབས་
གོང་དུ་ཝིན་ཁི་མན་ལེ་ཡིས་ཁོ་ཚང་གི་བྱིས་པ་ཚང་མ་ཁྲིད་ནས་ཡོང་སྟེ་ལྷག་མ་ཕྱེད་ཀ་དེ་
བརྐུས་སོང་བ་རེད། ཨ་ཕ་དང་ཨ་མེས་གཉིས་ཀ་དེ་དུས་ཁོང་ཁྲོ་ཧ་ཅང་ཟོས་ཡོད་ལ། དེའི་
རྗེས་ཤིག་ལ་ཁོ་ཚོ་དང་ཝིན་ཁི་མཉམ་པོར་ཆང་གིས་བཟི་ནས། དོན་དག་དེའི་སྐོར་བཤད་
ནས་གྲོད་ཁོག་ན་བའི་བར་དུ་གད་མོ་བགད་པ་རེད། ཝིན་ཁི་ཡིས་ཟེར་ན། ཁོ་ཚང་གི་ཁང་
པ་དེ་རྟ་རྒྱུད་སྤེལ་ས་རུ་ཡོད་ཅིང་། གལ་སྲིད་ངེད་ཚང་གི་ཁང་པ་ཁྲིད་ཡོང་ནས་ཁོ་ཚང་
གི་ཁང་པ་དང་མཉམ་དུ་བསྡེབ་རྒྱུ་ན། ཁང་ཕྲུག་མང་པོ་ཞིག་མི་བཙའ་བའི་ངེས་པ་མེད་
ཟེར། ཝིན་ཁི་ནི་བཟི་ཡོད་དུས་མི་ཧ་ཅང་བཟང་པོ་ཞིག་ཡིན། དེ་ནས་བཟུང་ཁོ་དང་ངའི་
ཨ་ཕ། ཨ་མེས་བཅས་གྲོགས་པོར་གྱུར་པ་རེད་ལ། ཁོ་ཚོས་གོ་སྐབས་ནམ་བྱུང་ལ་མཉམ་
དུ་ཆང་འཐུང་གི་ཡོད།
ཁ་སེ་ཡིས་བཱོམ་ཁོང་མི་ཡག་པོ་ཡོད་པ་རེད། ཅེས་མོས་མཐུན་བྱས། ཁོ་ཚོས་གོམ་པ་
ལྗིད་ཏིག་ཏིག་གིས་སྤོས་ནས་རྡུལ་འཚུབ་དང་བཅས་རི་མཐིལ་དུ་བབས་ཤིང་། ཡང་བསྐྱར་
ལ་ངོར་འགོས། ཁ་སེ་ཡིས་རང་ཉིད་ཀྱི་ཐོད་པ་ཕུ་ཐུང་གིས་ཕྱིས་རྗེས་ཞྭ་མོ་ཀླད་ལེབ་དེ་ཕྱིར་
གོན། དེ་ནས་ཁོས་བསྐྱར་ཟློས་ཀྱིས་རེད་ཡ། ཋོམ་ཁོང་མི་ཡག་པོ་ཞིག་ཡོད་པ་རེད། ཆོས་
དད་མེད་མཁན་ཞིག་གི་ནང་ནས་མི་བཟང་ཤོས་དེ་ཡིན། ཁོའི་ལུས་ལ་དམ་པའི་རྣམ་ཤེས་
ཕྲན་ཙམ་ཞུགས་ཡོད་པའི་སྐབས་སུ་ཆོས་ཚོགས་ལ་མཚམས་རེར་ཡོང་གི་རེད་ལ། ཁོ་གོམ་
པ་བཅུ་གྲངས་ལ་མཆོང་བཞིན་འགྲོ་བའང་མཐོང་མྱོང་། ཋོམ་རྒན་པ་ལ་དམ་པའི་རྣམ་ཤེས་
ཞུགས་ཡོད་དུས་ཚང་མས་གཟབ་གཟབ་བྱེད་དགོས་པ་རེད་མ་གཏོགས་ཁོས་རྡོག་བརྫིས་
བྱེད་ཀྱི་རེད། ཁོ་ནི་རྟ་ཁང་ལ་བཅུག་པའི་གསེབ་རྒན་ཞིག་དང་འདྲ་བར་གནམ་མཆོང་
ས་མཆོང་བྱེད་ཀྱི་རེད།" ཅེས་བཤད།
ཁོ་གཉིས་ཀ་ལ་མོ་རྗེས་མའི་རྩེར་བུད་པ་ན་གཞུང་ལམ་གྱི་སྣེ་མོ་གྲོག་ཤུར་ཞིག་གི་ནང་
དུ་མར་འཐེན་ཡོད། གྲོག་ཤུར་ནང་གི་ལམ་ཕྲན་དེའི་ངོས་རྩུབ་ཅིང་ཁ་མི་སྙོམས་ལ། ཆུ་
ལོག་བརྒྱུགས་ཤུལ་གྱིས་འགྲམ་ངོགས་གཉིས་ཀ་རྩབ་ཧྲུལ་དུ་བཏང་ཡོད། གྲོག་ཤུར་གྱི་
ཕ་རོལ་ཏུ་འབུད་ས་དེར་འབབ་སྟེགས་ཀྱི་རྡོ་བ་རེ་འགའ་བསྒྲིགས་ཡོད། ཇོ་ཌི་རྐང་རྗེན་
ངང་ནས་ཁྱར་ཁྱོར་གྱིས་ཕ་རོལ་ཏུ་བུད་རྗེས་"ཁྱོད་ཀྱིས་ངའི་ཨ་ཕའི་སྐོར་མང་པོ་བཤད་
སོང་། འོན་ཀྱང་། ཁྱོད་ཀྱིས་སྐུ་ཞབས་ཕོལ་ཁི་ཚང་གི་གཞིས་ཀ་ནས་ངེད་ཚང་གི་ཨ་ཁུ་
ཇོན་ཆོས་ཞུགས་ཁྲུས་དབང་ལ་ཞུགས་པ་དེ་མཐོང་ཡོད་རྒྱུ་མ་རེད། སྐབས་དེར་ཁོ་ཡར་
རྒྱུག་མ་རྒྱུག་བྱས་ཤིང་། གནམ་ལྡིང་ས་ལྡིང་ཡང་བྱས། ཁོ་རྣོ་སྦྲེང་གི་མཐོ་ཚད་ཡོད་པའི་
ཤིང་ཕྲན་གྱི་སྟེང་ནས་ལྡིང་ཐུབ་ལ། མཚན་མོའི་ཟླ་འོད་འོག་གི་སྤྱང་ཁྱི་ཞིག་དང་འདྲ་བར་
ཆོ་ངེ་འདོན་བཞིན་ཤིང་ཕྲན་གྱི་སྟེང་ནས་ཕར་ལྡིང་ཚུར་ལྡིང་བྱས། ཨ་ཕས་ཁོ་མཆོང་བ་
མཐོང་བ་དང་། ནམ་རྒྱུན་ཁོའི་སེམས་སུ་རང་ཉིད་ནི་འདི་ཕྱོགས་ཀྱི་ཡེ་ཤུ་མཆོང་མཁན་
ཨང་དང་པོ་དེ་ཡིན་འདོད་ཀྱི་ཡོད་པས། ཁོས་ཨ་ཁུ་ཇོན་མཆོང་སའི་ཤིང་ཕྲན་དེའི་
ལྡབ་གཅིག་གིས་མཐོ་བའི་ཤིང་ཕྲན་ཞིག་བདམས་ནས། ཁ་ནང་ནས་ཕག་མ་ཞིག་གིས་
ཤེལ་ཆག་གི་སྟེང་དུ་བརྫིས་པ་ལྟ་བུའི་གཙེར་སྐད་ཅིག་འདོན་བཞིན་ཤིང་ཕྲན་གྱི་ཕྱོགས་
སུ་བརྒྱུགས་ནས་མཆོངས་པས། སྟབས་མ་ལེགས་པར་ཁོའི་རྐང་པ་གཡས་པ་བཅག་པ་
རེད། དེས་ཨ་ཕའི་ལུས་ནས་རྣམ་ཤེས་དེ་མཐར་བསྐྲད་པ་འདྲ། ཆོས་དཔོན་གྱིས་ཆོ་ག་
བཏོན་ནས་ཁོའི་རྐང་པ་གསོ་ཐབས་བྱེད་ཅེས་བཤད་མོད། ངའི་ཨ་ཕས་ད་ལྟ་ཁོ་ལ་སྨན་
པ་ལས་གཞན་པ་ཅི་ཡང་མི་དགོས་ཟེར། འོན་ཀྱང་། སྐབས་དེར་ཚད་ལྡན་གྱི་སྨན་པ་ཞིག་
མ་རྙེད། སྟབས་འགྲིག་ནས་སྐོར་སྐྱོད་སོ་སྨན་པ་ཞིག་གིས་ཁོའི་རྐང་པར་སྨན་བཅོས་བྱས་
པ་རེད། ཆོས་དཔོན་གྱིས་ཁོའི་འདོད་བློ་ལ་མ་ལྟོས་པར་གང་ལྟར་ཆོས་ཤིག་བཏོན་སོང་།
ཞེས་བཤད།
ཁོ་ཚོ་གྲོག་ཤུར་ཕར་ཕྱོགས་ཀྱི་ལ་ངོས་སུ་གོམ་ཁ་ལྗིད་མོས་འགོས། ད་ནི་ཉི་མ་ནུབ་
གྲབས་ཡོད་པས་ཚ་དྲོད་སྔར་ལྟར་མི་ཆེ། མཁའ་དབུགས་ད་དུང་དྲོན་པོ་ཡིན་ནའང་ས་
ལ་ཟགས་པའི་ཉི་ཟེར་ཇེ་ཞན་རེད། ཁོ་ཚོའི་གཡས་ཕྱོགས་སུ་སྲིང་བལ་ཞིང་ཁའི་ཁྲོད་དུ་
ལྕགས་ཚེར་ར་བའི་བསྟར་བ་ཞིག་འཕྲེད་རྒྱུག་གིས་བསླས་འདུག་ལ། ཐལ་མདོག་བབས་
པའི་སྲིང་སྡོང་ལྗང་ཁུ་དེ་ར་བའི་ཕར་ཚུར་གཉིས་ཀར་གཅིག་མཚུངས་ཀྱིས་ཐལ་མདོག་
བབས་ཤིང་། སྐམ་ནས་ལྗང་ནག་ཏུ་འགྱུར་བཞིན་འདུག
ཇོ་ཌི་ཡིས་ཞིང་ཚིགས་ར་བའི་ཕྱོགས་སུ་མཛུབ་སྟོན་བྱས་ཏེ་དེ་ང་ཚོའི་ཞིང་ཚིགས་
རེད། དངོས་གནས་བཤད་ན་ང་ཚོར་ལྕགས་ར་ཞིག་དགོས་དོན་མེད་མོད། འོན་ཀྱང་། ང་
ཚོ་ལ་ལྕགས་སྐུད་ཡོད་ཅིང་། ཨ་ཕ་ཡང་ལྕགས་ར་ལ་དགའ་བ་འདྲ། ཁོས་ཟེར་ན་འདིས་
ཁོ་ལ་འཐབ་རགས་ལྟ་བུའི་བདེ་འཇགས་ཀྱི་ཚོར་བ་སྟེར་ཟེར། ཨ་ཁུ་ཇོན་ལགས་ཀྱིས་
དགོང་མོ་ཞིག་ལ་ཁོའི་ཤིང་རྟའི་ཐོག་ནས་ལྕགས་སྐུད་གྲུ་གུ་དྲུག་འཁུར་མི་ཡོང་རྒྱུ་ན།
དེང་སང་ལྕགས་ར་འདི་ཡོད་རྒྱུ་མ་རེད། ཁོས་གྲུ་གུ་དྲུག་པོ་ཕག་ཕྲུག་གཅིག་ལ་བརྗེས་སོང་
ཞིང་། ལྕགས་སྐུད་དེ་རྣམས་གང་ཞིག་ནས་འཁྱེར་ཡོང་བ་ཁོས་མ་བཤད།" ཁོ་ཚོ་ལ་ངོར་
དལ་མོས་འགོ་བཞིན་ཡོད་ཅིང་། རྐང་པ་ཐལ་རྡུལ་གྱི་ཁྲོད་ནས་ཡང་མོས་འགུལ་བཞིན་
ཐལ་རྡུལ་གྱི་རེག་བྱ་རྐང་པས་མྱངས། ཇོ་ཌི་ཡི་མིག་མདངས་ནང་དུ་བཀུག་ནས་ཕྱིར་དྲན་
གྱི་ཀློང་དུ་ཚུད། ཁོའི་སེམས་སུ་གད་མོ་དགོད་བཞིན་པ་དང་འདྲ་བར་ཨ་ཁུ་ཇོན་ཁོ་སྨྱོན་
པ་ལྟས་ངན་ཞིག་ཡིན། དཔེར་ན། ཁོས་ཕག་ཕྲུག་དེ་ལ་ཅི་བྱས་ལྟ་བུ་རེད།" ཅེས་བཤད་
ཅིང་། དེ་ནས་ཁོ་གད་མོ་དགོད་བཞིན་མདུན་དུ་བསྐྱོད།
ཁ་སེ་ཡིས་འཚབ་སྣང་དང་བཅས་མུ་མཐུད་དུ་སྒུག་མོད། འོན་ཀྱང་། ཇོ་ཌི་ཡིས་སྒྲུང་
གི་མཇུག་མ་བསྐྱངས། ཁ་སེ་ཡིས་དུས་ཡུན་གང་འཚམས་ལ་སྒུག་རྗེས་ཁོའི་སེམས་ལ་ཟ་
འཕྲུག་ལངས་པ་ལྟར་"ཡ། ཁོས་ཕག་གསར་ལ་ཅི་ཞིག་བྱས་སོང་ངམ།" ཞེས་དྲིས།
ཨ། ཨོ། ཁོས་དེ་མ་ཐག་ཏུ་ཕག་གསར་དེ་བཤས་སོང་། ཁོས་ཨ་མ་ལ་ཐབ་ཀར་མེ་
འབུད་དུ་བཅུག་རྗེས་ཕག་པའི་འགྲམ་པ་གཏུབས་ནས་ཚལ་སླང་ནང་དུ་འཕངས་བྱུང་ལ།
རྩིབ་བུ་དང་རྐང་པ་གཅིག་ལྕགས་ཐབ་ཀྱི་སྲེག་སྒམ་དུ་བཅུག་པ་རེད། ཁོས་རྩིབ་བུ་རྣམས་
ཚོས་པའི་བར་དུ་ཕག་འགྲམ་ཟོས་སོང་ལ། རྐང་པ་རྣམས་ཚོས་པའི་བར་དུ་རྩིབ་བུ་རྣམས་
ཟོས་སོང་། དེ་ནས་ཁོ་རྐང་ཤའི་སྟེང་དུ་མཆོངས་ནས་རྐང་པའི་སྟེང་ནས་ཤ་རྡོག་ཆེན་པོ་
ཞིག་བཅད་ནས་ཁ་ནང་དུ་བཙངས། བྱིས་པ་ཚོ་ཁོའི་མཐའ་རུ་འདུས་ནས་ཁོ་ལ་གཡོག་
ལས་བྱས་ཤིང་། ཁོས་བྱིས་པ་ཚོ་ལ་ཤ་རྡོག་རེ་བྱིན། འོན་ཀྱང་། ཁོས་ཨ་ཕ་ལ་ཤ་རྡོག་
གཅིག་ཀྱང་མ་སྤྲད། དེ་ལྟར་རིམ་པ་རིམ་པ་བཞིན་ཟོས་དྲགས་པའི་རྐྱེན་གྱིས། ཁོ་རང་སྐྱུག་
སོང་ལ་སྐྱུག་ཚར་རྗེས་ཉལ་དུ་ཕྱིན་སོང་། ཁོ་གཉིད་ཡོད་པའི་གོ་སྐབས་དང་བསྟུན་ནས་
ངའི་ཨ་ཕ་དང་བྱིས་པ་ཚོས་ཕག་རྐང་གི་ལྷག་མ་དེ་གཙང་མར་ཟོས་པ་རེད། དེའི་ཕྱི་ཉིན།
ཨ་ཁུ་ཇོན་ལགས་མལ་ལས་ལངས་མ་ཐག་ཏུ་ཕག་རྐང་གཞན་པ་དེ་སྲེག་སྒམ་དུ་བཅུག
སྐབས་དེར་ཨ་ཕས། 'ཨ་རོག་ཇོན། ཁྱོད་ཀྱིས་ཕག་པ་ཆ་ཚང་བ་ཞིག་དེ་འདྲ་བྱས་ནས་ཟོས་
ཚར་རྒྱུ་ཡིན་ནམ།' ཞེས་དྲིས་པར། ཨ་ཁུ་ཇོན་གྱིས། 'ཋོམ། དེ་འདྲ་བྱེད་རྒྱུའི ་འཆར་གཞི་
ཡོད། ངས་ཕག་ཤ་དྲན་ནས་ཤི་གྲབས་བྱས་སོང་། འོན་ཀྱང་། ཕག་ཤ་འདི་ཚང་མ་ཟོས་མ་
ཚར་གོང་དུ་འགའ་རེ་རུལ་མི་འགྲོའམ་སྙམ་ནས་སེམས་ཁུར་སྐྱེ། འོ་ན་འདི་འདྲ་བྱས་ན་
ག་འདྲ་འདུག ཁྱོད་ཀྱིས་ང་ལ་ལྕགས་སྐུད་གྲུ་གུ་འགའ་རེ་ཕྱིར་སློགས་དང་། དེ་ནས་ཁྱོད་
ཀྱིས་སྡེར་མ་འཁྱེར་ཡོང་ནས་འགའ་རེ་ཟོས་ཆོག་ཅེས་བཤད་པར། ཨ་ཕ་གླེན་པ་མིན་པས།
ཁོས་ཇོན་ལ་ཕག་ཤས་ན་ཚ་སློང་བའི་བར་དུ་ཟོས་ཤོག་ཅེས་བཤད། ཨ་ཁུ་ཇོན་ལགས་
འགྲོ་རན་དུས་ཕག་ཤའི་ཕྱེད་ཙམ་མ་གཏོགས་བཟའ་ཐུབ་མི་འདུག་པས། ཨ་ཕས་ཁོ་ལ།
'ཚྭ་སྙལ་བྱས་ཏེ་མི་འཁྱེར་རམ།' ཞེས་བཤད་མོད། འོན་ཀྱང་། དེ་ནི་ཨ་ཁུ་ཇོན་གྱི་གཤིས་
ཀ་མ་ཡིན་ཏེ། ཁོས་ཕག་ཤ་དྲན་དུས་ཕག་པ་ཆ་ཚང་ཞིག་བཟའ་འདོད་ལ། ཟོས་ནས་
ཡིད་ཚིམས་སོང་ན་དེ་ནས་ཕག་ཅིག་གི་ཉེ་སར་ཡང་མི་བཏུད། དེ་བས། ཁོ་སོང་རྗེས་ཨ་
ཕས་ཕག་ཤ་ལྷག་མ་རྣམས་ཚྭ་སྙལ་བྱས་སོང་།
ཁ་སེ་ཡིས་གལ་སྲིད་ངས་ད་དུང་ཡང་ཆོས་འཆད་ཀྱི་ཡོད་རྒྱུ་ན། ངས་དེའི་སྟེང་ནས་
བསླབ་བྱ་ཞིག་བཟོས་ནས་ཁྱོད་ལ་འཆད་ཁྲིད་ཅིག་བྱེད་རྒྱུ་རེད་མོད། འོན་ཀྱང་། ངས་
དེང་སང་དེ་རིགས་བྱེད་ཀྱི་མེད། ཁྱོད་ཀྱིས་བལྟས་ན་ཁོས་དེ་འདྲ་ཅིའི་ཕྱིར་བྱས་པ་ཡིན་
ནམ།” ཞེས་བཤད།
ཇོ་ཌི་ཡིས་"ངས་མི་ཤེས། ཁོ་རང་གིས་ཕག་ཤ་དྲན་དྲགས་པ་རེད། གནས་ཚུལ་དེ་དྲན་
ན་གྲོད་ཁོག་ལྟོགས་ཡོང་གི་འདུག་ཨ། ལོ་ངོ་བཞིའི་རིང་ལ་ངས་ཕག་ཤ་བསྲེགས་མ་ལེབ་
མོ་བཞི་མ་གཏོགས་བཟའ་རྒྱུ་མ་བྱུང་། བཞི་པོ་དེ་ཡང་ལོ་རེའི་ཡེ་ཤུའི་འཁྲུངས་སྐར་སྐབས་
སུ་ཐེངས་རེ་སྤྲོད་པ་དེ་རེད།” ཅེས་བཤད།
ཁ་སེ་ཡིས་རང་ཉིད་ཀྱི་བསམ་ཚུལ་བརྗོད་པའི་ཚུལ་གྱིས་"གཅིག་བྱས་ན་དམ་པའི་
གསུང་རབ་ནང་གི་བག་མེད་ཟས་སྟོན་ལྟར། ཋོམ་གྱིས་བ་མོ་ཚོན་པོར་གསོས་རྗེས་ད་
གཟོད་བཤའ་བསམ་པ་ཡིན་རྒྱུ་རེད། ཅེས་བཤད།
ཇོ་ཌི་ཡི་གདོང་ལ་ཅུང་ཁྱད་གསོད་ཀྱི་རྣམ་པ་ཞིག་ཤར། ཁྱོད་ཀྱིས་ངའི་ཨ་ཕ་ནི་མི་ཅི་
འདྲ་ཡིན་མིན་ཤེས་མི་འདུག གལ་སྲིད་ཁོས་ཁྱིམ་བྱ་ཞིག་གསོད་རྒྱུ་ན། གཙེར་སྐད་སྒྲོག་
མཁན་ཆེ་ཤོས་དེ་ཁོ་ཡིན་པ་ལས་ཁྱིམ་བྱ་ཡིན་རྒྱུ་མ་རེད། ཁོ་ལ་བསླབ་བྱ་ཞིག་འཐོབ་རྒྱུ་
མེད། ཁོས་རྒྱུན་པར་ཡེ་ཤུའི་འཁྲུངས་སྐར་དུས་སྟོན་ལ་དམིགས་ནས་ཕག་པ་ཞིག་གསོ་ཡི་
རེད་མོད། འོན་ཀྱང་། ཕག་པ་དེ་ཟླ་བ་དགུ་པའི་ནང་དུ་ལྟོ་བ་སྦོས་པའམ། ཡང་ན་ཅི་ཞིག་
བྱུང་ནས་ཤི་འགྲོ་བས་ཕག་ཤ་བཟའ་རྒྱུ་མེད་པར་འགྱུར་འགྲོ་ཡི་རེད། ཨ་ཁུ་ཇོན་གྱིས་ཕག་
ཤ་ཟ་འདོད་དུས་བཟའ་བ་རེད་ལ། བཟའ་རྒྱུའང་ཡོད་པ་རེད།"
ཁོ་ཚོ་དེའུ་འབུར་གྱི་རྩེ་མོའི་ཁུགས་སོ་དེར་སླེབས་པ་ན། གཤམ་དུ་ཇོ་ཌི་ཚང་གི་ཁྱིམ་
གཞིས་གསལ་པོར་མཐོང་ཐུབ། ཇོ་ཌི་ཡིས་གློ་བུར་དུ་འགྲོ་མཚམས་བཞག་ནས་"འདི་སྔོན་
དང་མི་འདྲ། ཁང་པ་ལ་གཅིག་ལྟོས་དང་། དོན་དག་ཅིག་བྱུང་བ་འདྲ། མི་གཅིག་ཀྱང་
མཐོང་རྒྱུ་མི་འདུག ཅེས་བཤད་ཅིང་། ཁོ་གཉིས་ཀ་དེ་གར་འགྲེང་ནས་གཤམ་གྱི་ཁང་ཚོམ་ཆུང་ཆུང་ཁག་ལ་བལྟས་ནས་བསྡད།

ལེའུ་ལྔ་པ།

ས་བདག་རྣམས་ས་གཞིས་ཀྱི་སྟེང་དུ་ཡོང་གི་ཡོད་ལ། མང་ཆེ་བར་ཁོ་ཚོའི་མགྲིན་ཚབ་པ་
ཡོང་གི་ཡོད། ཁོ་ཚོ་རླངས་འཁོར་ཆུང་བ་ཁེབས་ལྡན་མའི་ནང་དུ་བསྡད་ནས་ཡོང་གི་ཡོད།
ཁོ་ཚོས་ས་སྐམ་མཛུབ་བར་དུ་འཕུར་ནས་ཚོད་ལྟ་བྱེད་ལ། མཚམས་ལ་ལར་ཁོ་ཚོས་ས་
ངོས་སུ་གསོར་འབིག་ཆེན་པོ་བསྐོར་ནས་ས་བཅུད་བརྟག་དཔྱད་བྱེད། བོགས་ལེན་ཞིང་
པ་རྣམས་ཀྱིས་རང་ཉིད་ཀྱི་ཉི་མས་ཚོས་པའི་སྒོ་རའི་ནང་ནས། ཞིང་ཁ་བརྒྱུད་ནས་ཡོང་
བའི་ཁེབས་ལྡན་རླངས་འཁོར་ཆུང་བ་ལ་དོགས་མི་བདེ་བའི་རྣམ་པས་ལྟ། མཇུག་མཐར་
ས་བདག་གི་རླངས་འཁོར་ཆུང་བ་སྒོ་རའི་ནང་དུ་བསྐོར་ནས་ཡོང་ཞིང་། རླངས་འཁོར་གྱི་
སྒེའུ་ཁུང་ནས་སྐེ་བསྲིངས་ནས་སྐད་ཆ་བཤད། བོགས་ལེན་ཞིང་པ་རླངས་འཁོར་གྱི་འགྲམ་
དུ་འགྲེང་ནས་ཡུད་ཙམ་ལ་བསྡད་རྗེས། རང་ཉིད་ཀྱི་སྒྱིད་ཁུག་གི་སྟེང་དུ་ཙོག་པུར་བསྡད་
ནས། ས་ནས་ཤིང་ཐུར་ཞིག་བཙལ་ནས་ས་ལ་རི་མོ་འབྲི།
ཡངས་པོར་ཕྱེས་ཡོད་པའི་སྒོ་མོ་ཁག་གི་ནང་ནས། བུད་མེད་ཚོས་ཕྱི་ལོགས་སུ་བལྟས་
ནས་འགྲེང་ཡོད་ལ། ཁོ་མོ་ཚོའི་རྒྱབ་ཕྱོགས་ནས་སྐྲ་ལོ་མ་རྨོས་ལོ་ཏོག་དང་འདྲ་བའི་བྱིས་
པ་ཚོས་མིག་གཉིས་ཡངས་པོར་བགྲད་ཅིང་། རྐང་པ་རྗེན་པ་གཉིས་ཀ་གཅིག་ཐོག་གཅིག་
བརྩེགས་བྱས་ནས་རྐང་མཛུབ་རྣམས་འགུལ་བཞིན་སྡོད། བུད་མེད་དང་བྱིས་པ་ཚོས་རང་
རེའི་སྐྱེས་པ་ཚོས་ས་བདག་ལ་སྐད་ཆ་བཤད་པར་ལྟད་མོ་བལྟས། ཁོ་ཚོ་ཁུ་སིམ་པོ་རེད།
ས་བདག་འགའ་རེ་རང་ཉིད་ཀྱིས་ཅི་ཞིག་བྱེད་དགོས་པ་ལ་མི་དགའ་བས་སྙིང་རྗེ་དང་
ལྡན། ས་བདག་འགའ་རེ་རྩུབ་སྤྱོད་ལ་མི་དགའ་བས་སེམས་ནས་ཁོང་ཁྲོ་ཟོས། ས་བདག་
འགའ་རེས་སྙིང་རྗེ་མེད་པ་མ་བྱས་ན་ས་བདག་བྱེད་མི་ཐུབ་པ་སྔ་ས་ནས་རྟོགས་ཡོད་
པས་སྙིང་རྗེ་བློ་ཡིས་བཏང་། ཁོ་ཚོ་ཚང་མ་རང་ཉིད་ལས་ཀྱང་ཆེ་བའི་རྒྱ་རྙི་ཞིག་གི་ནང་
དུ་ཚུད་ཡོད། ཁོ་ཚོ་ལས་འགའ་ཤས་ཤིག་རང་ཉིད་བྲན་དུ་བཀོལ་བའི་རྩིས་རིག་འདི་ལ་
སྡང་སེམས་ཡོད་ལ། འགའ་རེ་དེ་ལ་འཇིགས་སྐྲག་སྐྱེ་ཞིང་། ཡང་འགའ་རེས་འདི་ལ་དད་
པ་བྱེད་ཀྱི་ཡོད་དེ། རྒྱུ་མཚན་ནི། འདིས་རང་ཉིད་བསམ་གཞིག་དང་ཚོར་བ་ལས་སྐྱོབ་ཀྱི་
ཡོད་པས་སོ།། དངུལ་ཁང་དེའམ་ཡང་ན་སྤྱི་གཉེར་ཁང་འདི་ལ་དེ་དགོས་ཀྱི་འདུག འདི་
འདོད་ཀྱི་འདུག དེ་ངེས་པར་དུ་བསྒྲུབ་དགོས་ཀྱི་འདུག འདི་ངེས་པར་དུ་ཡོད་དགོས་
ཀྱི་འདུག་སོགས་ཟེར་ནས། ཕལ་ཆེར་དངུལ་ཁང་འདིའམ་སྤྱི་གཉེར་ཁང་དེ་ནི་བསམ་
གཞིག་དང་ཚོར་བ་མེད་པའི་སྲིན་པོ་ལྟ་བུ་ཞིག་ཡིན་པར་སྨྲ་ལ། འདིས་ཁོ་ཚོ་རྙི་ལ་བཟུང་
ཡོད་པ་ལྟ་བུར་སྨྲ། ཁོ་ཚོ་ནི་མི་ཙམ་དང་བྲན་གཡོག་ཙམ་ཡིན་པའི་རྐྱེན་གྱིས། ཁོ་ཚོས་
འཕྲུལ་ཆས་དང་བདག་པོ་གཉིས་ཀ་དུས་མཉམ་དུ་ཡིན་པའི་དངུལ་ཁང་དང་སྤྱི་གཉེར་
ཁང་གི་ཐད་ལ་འགན་འཁུར་གྱི་མེད། ས་བདག་འགའ་རེ་འདི་ལྟ་བུའི་སྙིང་རྗེ་བྲལ་ཞིང་
དབང་ཤུགས་ཆེ་བའི་བདག་པོ་ཞིག་གི་བྲན་གཡོག་ཏུ་གྱུར་པར་སྤོབས་པ་སྐྱེ་བཞིན་
ཡོད། ས་བདག་ཚོ་རླངས་འཁོར་གྱི་ནང་ནས་བསྡད་དེ་འགྲེལ་བཤད་བྱེད། ས་འདི་ས་རྒྱུ་
ཞན་པ་ཁྱོད་ཚོས་ཤེས་གསལ་རེད། ཁྱོད་ཚོས་ས་འདི་ལ་སྡེར་ཤད་ག་ཚོད་ཅིག་བརྒྱབ་པ་
དཀོན་མཆོག་གིས་མཁྱེན།
ཙོག་པུར་བསྡད་པའི་བོགས་ལེན་ཞིང་པ་ཚོས་མགོ་བོ་ལྡེམ་ཙམ་བྱེད་ཅིང་། ཁོ་ཚོས་
བསམ་བློ་གཏོང་བཞིན་ཐལ་རྡུལ་ཁྲོད་དུ་རི་མོ་འབྲི། རེད་ཡ། ཁོ་ཚོས་ཤེས་ཡོད། དཀོན་
མཆོག་གིས་མཁྱེན་ཡོད། གལ་སྲིད་ཐལ་རྡུལ་གནམ་ལ་མི་འཕུར་རྒྱུ་ན། གལ་སྲིད་ས་ཤུན་
རྣམས་ས་ངོས་ནས་སྡོད་དུ་འཇུག་རྒྱུ་ན། གནས་ཚུལ་འདི་འདྲའི་སྡུག་པོ་ཞིག་ཡིན་མི་སྲིད།
ས་བདག་ཚོ་དོན་གྱི་མདོ་རྩ་ལ་བབས། ས་འདིའི་ས་རྒྱུ་ཇེ་ཞན་ནས་ཇེ་ཞན་རེད། སྲིང་
བལ་གྱིས་ས་ཞིང་ལ་ཤུགས་རྐྱེན་ཅི་ཞིག་ཐེབས་པ་ཁྱོད་ཚོས་ཤེས་གསལ་རེད། དེས་ས་རྒྱུ་
བརླགས་ནས་ས་ཞིང་གི་ཟུངས་ཁྲག་ཚང་མ་འཇིབ་ནས་འགྲོ་ཡི་ཡོད་པ་རེད།
ཙོག་པུར་སྡོད་མཁན་ཚོས་མགོ་བོ་ལྡེམ། ཁོ་ཚོས་ཤེས་ལ་དཀོན་མཆོག་གིས་ཀྱང་
མཁྱེན། གལ་སྲིད་ཁོ་ཚོས་ལོ་ཏོག་གི་རིགས་མི་འདྲ་བ་ཁག་རེས་མོས་ཀྱིས་བཏབ་པ་ཡིན་
ན་ས་ཞིང་གི་ཟུངས་ཁྲག་ཕྱིར་གསོ་ཐུབ་ཀྱང་སྲིད།
རེད་ཡ། ད་འགོར་དྲགས་པ་རེད། ས་བདག་ཚོས་རང་ཉིད་ལས་ཀྱང་དབང་ཤུགས་ཆེ་
བའི་སྲིན་པོ་དེའི་སྤྱོད་སྟངས་དང་བསམ་བློ་ལ་འགྲེལ་བཤད་བྱེད། ཞིང་པ་སུ་ཞིག་ཡིན་
རུང་། རང་ཁ་སོས་པའི་སྟེང་དུ་དཔྱ་ཁྲལ་སྤྲོད་ཐུབ་པ་ཡིན་ན་ཁོས་ས་ཞིང་མུ་མཐུད་དུ་
བཏབ་ན་ཆོག
རེད། དེ་ཆོག་གི་རེད། ཉིན་ཞིག་སྟོན་ཐོག་ལ་ལོ་ཉེས་བྱུང་སྟེ་དངུལ་ཁང་ནས་སྒོར་མོ་
བསྐྱི་དགོས་པའི་བར་དུ་ཆོག་གི་རེད།
འོན་ཀྱང་། ལྟོས་དང་། དངུལ་ཁང་དང་སྤྱི་གཉེར་ཁང་གིས་དེ་ལྟར་བྱེད་རྒྱུ་མ་རེད།
གཅན་གཟན་འདི་ཚོས་མཁའ་དབུགས་རྔུབ་མི་དགོས་ལ་ཕག་ཤ་ཙམ་ཡང་བཟའ་མི་
དགོས། ཁོ་ཚོས་རྔུབ་པའི་དབུགས་ནི་ཁེ་སྤོགས་ཡིན་ལ། ཁོ་ཚོས་བཟའ་བའི་ཁ་ཟས་ནི་
སྒོར་མོའི་སྟེང་གི་སྐྱེད་ཀ་ཡིན། གལ་སྲིད་ཁོ་ཚོར་འདི་དག་མ་ཡོད་ན། ཁོ་ཚོ་ཡང་ཁྱོད་ལ་
མཁའ་དབུགས་དང་ཕག་ཤ་མེད་ན་མུག་ཤི་ཐེབས་པ་ལྟར་མུག་ཤི་ཐེབས་ཀྱི་རེད། འདི་ནི་
ཡིད་སྐྱོ་བ་ཞིག་རེད་མོད། འོན་ཀྱང་། དོན་དངོས་ནི་དེ་ལྟར་རེད། དེ་ལྟར་རེད།
ཙོག་པུར་འདུག་མཁན་ཚོས་ཧ་གོ་སོང་བའི་བརྡ་ཡིས་ཡར་ལ་བལྟས། ང་ཚོ་གནས་
སྐབས་རིང་འདི་ལྟར་བསྡད་ན་འགྲིག་གི་མ་རེད་དམ། གཅིག་བྱས་ན་ལོ་རྗེས་མར་ལོ་
ལེགས་འབྱུང་ཡང་སྲིད། ལོ་རྗེས་མར་སྲིང་བལ་ག་ཚོད་ཅིག་ཡོད་སྲིད་པ་སུས་ཤེས། དེང་
སང་ག་ས་གང་དུ་དམག་འཁྲུག་རྒྱག་གི་ཡོད་པས་སྲིང་བལ་གྱི་རིན་གོང་ག་ཚོད་འཕར་
སྲིད་པ་སུས་ཤེས། ཁོ་ཚོས་སྲིང་བལ་སྤྱད་དེ་འགད་རྫས་བཟོ་བཞིན་ཡོད་པ་མ་རེད་དམ།
དམག་གོས་ཀྱང་སྲིང་བལ་གྱིས་བཟོས་པ་མ་རེད་དམ། དམག་འཁྲུག་ཡུད་ཙམ་ལ་བརྒྱབ་
ན་སྲིང་བལ་གྱི་རིན་གོང་གནམ་ལ་འགྲོ་ངེས་རེད། གཅིག་བྱས་ན་ལོ་རྗེས་མར་དེ་འདྲ་ཡིན་
རྒྱུ་རེད། ཁོ་ཚོའི་གདོང་ལ་དྲི་བའི་མདངས་ཤིག་བབས་ནས་ཡར་བལྟས།
ང་ཚོས་དེ་ལ་ཡིད་བཅོལ་མི་ཐུབ། དངུལ་ཁང་སྲིན་པོ་དེས་དུས་རྟག་པར་ཁེ་སྤོགས་
ལེན་དགོས་ལ། དེས་སྒུག་ནས་མི་སྡོད། དེ་ལྟར་བསྡད་ན་དེ་ཤི་ཡི་རེད། མ་རེད། དེ་ལྟར་
བསྡད་ན་དཔྱ་ཁྲལ་ཇེ་མཐོ་རུ་འགྲོ་ཡི་རེད། སྲིན་པོ་དེ་སྐྱེད་མཚམས་ཆད་ན་དེ་ཤི་ཡི་རེད།
ཁོ་ནམ་ཡང་གཟུགས་སྟོབས་ཆེ་ཆུང་གཅིག་གི་སྟེང་ནས་སྡོད་མི་ཐུབ།
མཛུབ་མོ་སྙི་མོ་ཚོས་རླངས་འཁོར་གྱི་སྒེའུ་ཁུང་གི་ཐེམ་པའི་སྟེང་དུ་རྡེབ་ཙམ་རྡེབ་
ཙམ་བྱེད་ལ། མཛུབ་མོ་མཁྲེགས་པོ་ཚོས་ཤིང་ཐུར་བཟུང་ནས་ས་ངོས་སུ་རི་མོ་བར་མེད་
དུ་འབྲི། བོགས་ལེན་ཞིང་པ་ཚང་གི་ཉི་མས་ཚོས་པའི་སྒོ་ལམ་བར་དུ་བུད་མེད་ཚོས་
དབུགས་རིང་འཐེན་བཞིན་རྐང་པའི་སྟེང་འོག་བརྗེས་པས། ད་སྔོན་སྟེང་དུ་ཡོད་པའི་
རྐང་པ་དེ་ད་ལྟ་འོག་ཏུ་འཁེལ་ནས་རྐང་མཛུབ་རྣམས་འགུལ་འགུལ་བྱེད། སྒོ་ཁྱི་རྣམས་
ས་བདག་གི་རླངས་འཁོར་གྱི་འཁྲིས་སུ་བརྒྱུགས་ནས་རླངས་འཁོར་གྱི་འཁོར་ལོ་བཞི་པོ་
རེ་རེའི་སྟེང་དུ་གཅིན་པ་བཏང་། ཁྱིམ་བྱ་རྣམས་ཉི་འོད་ནང་གི་ཐལ་རྡུལ་ཁྲོད་དུ་ཉལ་ནས་
གཤོག་རྡེབ་བྱས་ཏེ། ཐལ་བ་རྣམས་རང་ཉིད་ཀྱི་སྤུ་གསེང་བརྒྱུད་ནས་པགས་པ་བར་དུ་
འཐིམ་པར་བྱས། ཕག་ཚང་ཆུང་ཆུང་ནང་གི་ཕག་པ་ཚོས་ལྟོ་གཞོང་ནང་གི་ཕག་ལྟོ་ལྷག་
མ་དེ་བརྩད་ནས་ཙི་ཤུར་འདེབས།
ཙོག་པུར་འདུག་མཁན་ཚོས་མགོ་བོ་ཡང་བསྐྱར་སྒུར། ཁྱོད་ཀྱིས་ཅི་ཞིག་བྱེད་དུ་
འཇུག་འདོད་དམ། ང་ཚོའི་འབྲུ་རིགས་ཐོབ་སྐལ་ཇེ་ཉུང་དུ་གཏོང་མི་རུང་། ད་ཡོད་ཀྱི་
ཐོབ་སྐལ་གྱིས་ཀྱང་ཁ་མི་སོས་པའི་ཚོད་རེད། བྱིས་པ་ཚོ་རྟག་པར་གྲོད་ཁོག་ལྟོགས་ནས་
ཡོད། ང་ཚོར་གྱོན་གོས་མེད་ལ་ཡོད་པ་ཚང་མ་ཐེད་པོ་དང་རྙིང་ཧྲུལ་རེད། གལ་སྲིད་ཁྱིམ་
མཚེས་ཚང་མ་ང་ཚོ་དང་གཅིག་མཚུངས་མིན་རྒྱུ་ན།དེ་ནས་ཆོས་ཚོགས་ལ་འགྲོ་རྒྱུ་ཡང་
ངོ་ཚ་དགོས་པའི་ཚོད་རེད།
མཇུག་མཐར་ས་བདག་ཚོས་སྐད་ཆའི་མདོ་རྩ་བཤད། བོགས་གཏོང་ལམ་ལུགས་དེ་
ད་ལྟ་ཡོངས་སུ་འགྲོ་ཐབས་མེད། མི་གཅིག་དང་འདྲུད་འཐེན་འཕྲུལ་འཁོར་གཅིག་གིས་
ཁྱིམ་ཚང་བཅུ་གཉིས་སམ་བཅུ་བཞི་ཡི་ལས་ཀ་ལས་ཐུབ་ཅིང་། ཁོ་ལ་གླ་ཆ་ཞིག་སྤྲད་ན་
ཁོས་ལོ་ཏོག་ཧྲིལ་པོ་བརྔས་ཚར་གྱི་ཡོད། ང་ཚོས་ཀྱང་འདི་ལྟར་བྱེད་མི་འདོད་ཀྱང་། འདི་
ལྟར་མི་བྱེད་ཐབས་མེད་རེད། འོན་ཀྱང་། སྲིན་པོ་དེར་ན་ཚ་ཞིག་ཕོག་ཡོད་ལ། སྲིན་པོ་དེ་
ལ་གནད་དོན་ཞིག་བྱུང་ཡོད།
འོན་ཀྱང་། ཁྱོད་ཀྱིས་སྲིང་བལ་བཏབ་ན་ས་ཞིང་འདི་གསོད་ངེས་རེད།
དེ་ང་ཚོས་ཤེས། ས་ཞིང་འདི་མ་ཤི་སྔོན་དུ་ང་ཚོས་སྲིང་བལ་མགྱོགས་པོར་ལེན་དགོས།
དེ་ནས་ང་ཚོས་ས་ཞིང་འདི་བཙོང་རྒྱུ་ཡིན། ཤར་ཕྱོགས་ཀྱི་ཁྱིམ་ཚང་མང་པོ་ཞིག་རང་ཉིད་
ལ་བདག་པའི་ས་ཞིང་རེ་ཡོད་པར་དགའ།
བོགས་ལེན་ཞིང་པ་ཚོའི་གདོང་ལ་སེམས་འཚབ་ཀྱི་ཉམས་ཤིག་ཤར། འོ་ན་ང་ཚོས་ཅི་
བྱེད། ང་ཚོས་ཅི་ཞིག་གིས་རང་ཁ་གསོ།
ཁྱོད་ཚོ་ས་གཞིས་འདི་དང་ཁ་འབྲལ་དགོས། རྨོས་གཤོལ་རྣམས་ཁྱོད་ཚོའི་སྒོ་ར་བརྒྱུད་
ནས་འགྲོ་ཡི་རེད།
ད་ལྟ་ཙོག་པུར་འདུག་མཁན་ཚོ་ཁོང་ཁྲོ་དང་བཅས་ཡར་ལངས། ངའི་ཨ་མེས་ཀྱིས་
ས་གཞིས་འདི་བླངས་པ་རེད། ཁོས་ས་གཞིས་འདི་ཚུར་ལེན་པའི་ཆེད་དུ་ཨིན་ཌིའི་མི་ཚོ་
གསོད་པ་དང་ཁོ་ཚོ་མཐའ་སྐྲོད་གཏོང་དགོས་བྱུང་བ་རེད། ངའི་ཨ་ཕ་ས་གཞིས་འདིའི་
སྟེང་དུ་སྐྱེས་པ་རེད་ལ། ཁོས་ས་གཞིས་འདིའི་སྟེང་གི་རྩྭ་ལྡུམ་བལ་ཞིང་དུག་སྦྲུལ་བསད་
ཡོད། དེ་ནས་ནམ་ཟླ་ངན་པ་ཞིག་སླེབས་པས་ཁོས་སྒོར་མོ་ཉུང་ཙམ་བསྐྱི་དགོས་བྱུང་བ་
རེད། དེ་ནས་ང་ཚོ་སྐྱེས་པ་རེད། ཕ་གིའི་ཁང་པ་དེའི་ནང་ནས་ང་ཚོའི་ཕྲུ་གུ་ཚོ་བཙས་པ་
རེད། དེ་ནས་ཨ་ཕས་སྒོར་མོ་བསྐྱི་དགོས་བྱུང་། དེ་ལྟར་ས་གཞིས་འདི་རིམ་བཞིན་དངུལ་
ཁང་ལ་བདག་པ་རེད། འོན་ཀྱང་། དེ་ལྟ་ནའང་། ང་ཚོ་རང་ཉིད་ཀྱིས་བསྐྱངས་པའི་ལོ་ཏོག་
ལས་ང་ཚོ་ལ་ཅུང་ཟད་འཐོབ་ཀྱི་ཡོད།
དེ་ང་ཚོས་ཤེས། དེ་ཚོ་ཚང་མ་ཤེས། འདི་དག་བྱེད་མཁན་ང་ཚོ་མ་རེད། དངུལ་ཁང་
རེད། དངུལ་ཁང་ཟེར་བ་ནི་མི་ཞིག་དང་མི་འདྲ། ཁོ་ནི་ས་ཞིང་དབྱིན་མུའུ་སྟོང་ཕྲག་ལྔ་
བཅུ་བདག་ལ་བཟུང་བའི་ས་བདག་ཅིག་རེད་ལ། ས་བདག་འདི་མི་ཞིག་དང་མི་འདྲ།
དེ་ནི་སྲིན་པོ་ཞིག་རེད།
བོགས་ལེན་ཞིང་པ་ཚོས་སྐད་ངན་ཤོར། དེ་རེད། འོན་ཀྱང་། འདི་ང་ཚོའི་ས་གཞིས་
རེད་ཨ། འདི་ང་ཚོས་ཚད་ལ་འཇལ་ནས་སྒེར་ལ་བགོས་པ་རེད་ལ། ང་ཚོ་འདིའི་སྟེང་དུ་
སྐྱེས་པ་རེད། འདིའི་སྟེང་དུ་ང་ཚོ་བསད་པ་ཡོད་ལ་ཤི་བའང་ཡོད། ས་འདི་བཟང་རྒྱུ་མེད་
རུང་། འོན་ཀྱང་། འདི་ང་ཚོ་རང་ཉིད་ཀྱི་ཡིན། ང་ཚོ་ས་འདིའི་སྟེང་དུ་སྐྱེས་ནས། ས་འདིའི་
སྟེང་དུ་ལས་ཀ་ལས་ཤིང་། ས་འདིའི་སྟེང་ནས་ཤི་ཡི་ཡོད། འདིས་ས་འདི་ང་ཚོའི་ཡིན་པ་
བྱས་ཡོད། དེས་ང་ཚོ་ས་འདིའི་ས་བདག་ཡིན་པ་ར་སྤྲོད་བྱས་ཡོད་པ་ལས། ཤོག་བུའི་སྟེང་
གི་ཨང་གྲངས་འགའ་རེས་གོ་ཅི་ཞིག་ཆོད།
དགོངས་དག འོན་ཀྱང་། འདི་དག་བྱེད་མཁན་ང་ཚོ་མ་རེད། སྲིན་པོ་དེ་རེད། དངུལ་
ཁང་ཟེར་བ་དེ་མི་དང་མི་འདྲ།
རེད། འོན་ཀྱང་། དངུལ་ཁང་དེ་མིས་བཙུགས་ཤིང་མིས་སྐྱོང་གི་ཡོད་པ་མ་རེད་དམ།
མ་རེད། ཁྱོད་རང་ནོར་འདུག རྦད་དེ་ནོར་འདུག དངུལ་ཁང་ནི་མི་ལས་གཞན་པ
ཞིག་རེད། དངུལ་ཁང་ནང་གི་མི་རེ་རེས་དངུལ་ཁང་གིས་ཅི་བྱེད་བཞིན་པར་ཞེ་མེར་
ལངས་མོད། དངུལ་ཁང་གིས་དེ་ལྟར་མུ་མཐུད་དུ་བྱས་ནས་འགྲོ་ཡི་ཡོད། ངས་ཁྱོད་ལ་
བཤད་ཡ། དངུལ་ཁང་ནི་མི་ལས་བརྒལ་བའི་དངོས་པོ་ཞིག་རེད། དེ་ནི་སྲིན་པོ་ཞིག་རེད།
མིས་དེ་བསྐྲུན་པ་རེད་མོད། འོན་ཀྱང་། མིས་དེ་སྟངས་འཛིན་བྱེད་ཐུབ་ཀྱི་མེད།
བོགས་ལེན་ཞིང་པ་ཚོས་སྐད་ངན་བཏོན། ངའི་ཨ་མེས་ཀྱིས་ས་འདིའི་ཆེད་དུ་ཨིན་
ཌིའི་མི་རིགས་བསད་པ་རེད་ལ། ངའི་ཨ་ཕས་ས་འདིའི་ཆེད་དུ་དུག་སྦྲུལ་བསད་པ་རེད།
གཅིག་བྱས་ན་ང་ཚོས་དངུལ་ཁང་བསད་ན་འགྲིག་རྒྱུ་རེད། དངུལ་ཁང་འདི་ཨིན་ཌིའི་མི་
རིགས་དང་དུག་སྦྲུལ་ལས་ཀྱང་གདུག་རྩུབ་ཆེ། གཅིག་བྱས་ན་ངའི་ཨ་མེས་དང་ཨ་ཕའི་
བྱེད་སྟངས་ལྟར། ང་ཚོས་ས་འདིའི་ཆེད་དུ་འཐབ་འཛིང་བྱེད་དགོས་རྒྱུ་རེད།
ད་ནི་ས་བདག་ཁོང་ཁྲོ་ཟོས་སོང་། ཁྱོད་ཚོ་ས་གཞིས་འདི་དང་ཁ་འབྲལ་དགོས།
བོགས་ལེན་ཞིང་པ་ཚོས་སྡུག་སྐད་བཏོན། འོན་ཀྱང་། དེ་ང་ཚོའི་རེད་ཨ། ང་ཚོས།།
མ་རེད། དེ་ད་ལྟ་དངུལ་ཁང་སྟེ། སྲིན་པོ་དེས་བདག་ཏུ་བཟུང་ཡོད། ཁྱོད་ཚོ་ས་གཞིས་
འདི་དང་ཁ་འབྲལ་དགོས།
ཨིན་ཌིའི་མི་རིགས་སླེབས་སྐབས་ངའི་ཨ་མེས་ཀྱི་བྱེད་སྟངས་ལྟར། ང་ཚོས་མེ་མདའ་
ལག་ཏུ་འཛིན་རྒྱུ་ཡིན། དེ་ནས་ཁྱོད་ཚོས་ཅི་ཞིག་བྱེད་དམ།
ཨུན། ཐོག་མར་ཉེན་རྟོག་པ་ཡོང་གི་རེད་ལ། དེ་ནས་དམག་དཔུང་ཡོང་གི་རེད། གལ་
སྲིད་ཁྱོད་ཚོ་མུ་མཐུད་དུ་ས་གཞིས་འདིའི་སྟེང་དུ་འདུག་ཐབས་བྱས་ན། དེ་ནི་རྐུ་འཕྲོག་
ལ་བརྩི་ཡི་རེད་ལ། གལ་སྲིད་ཁྱོད་ཚོས་མི་གསོད་ཐབས་བྱས་ན། ཁྱོད་ཚོ་མི་གསོད་ཉེས་
ཅན་དུ་འགྱུར་གྱི་རེད། སྲིན་པོ་དེ་མི་མ་ཡིན་མོད། འོན་ཀྱང་། དེས་རང་ཉིད་ཀྱིས་ཅི་ཞིག་
འདོད་ན་མི་ལ་དེ་སྒྲུབ་ཏུ་འཇུག་ཐུབ་པ་ཡིན།
འོན་ཀྱང་། ས་གཞིས་འདི་དང་ཁ་བྲལ་ན། ང་ཚོ་གང་དུ་འགྲོ་དགོས། ཇི་ལྟར་འགྲོ་
དགོས། ང་ཚོར་སྒོར་མོ་མེད་ཡ།
ས་བདག་ཚོས་ཚིག་ལན་བཏབ། དགོངས་དག དངུལ་ཁང་སྟེ། ས་ཞིང་དབྱིན་མུའུ་སྟོང་
ཕྲག་ལྔ་བཅུ་བདག་ཏུ་བཟུང་བའི་ས་བདག་གིས་དེ་ཐད་ལ་འགན་འཁུར་མི་ཐུབ། ཁྱོད་ཚོ་
ནི་རང་ཉིད་ལ་མི་དབང་བའི་ས་གཞིས་ཀྱི་སྟེང་དུ་བསྡད་ཡོད་པ་རེད། གནད་དོན་འདི་
སེལ་བ་ཡིན་ན། གཅིག་བྱས་ན་སྟོན་ཀ་ཁྱོད་ཚོ་སྲིང་བལ་འཐོག་ཏུ་ཡོང་ཆོག་སྲིད། གཅིག་
བྱས་ན་ཁྱོད་ཚོ་དབུལ་སེལ་ལས་གཞི་འཚོལ་དུ་འགྲོ་ཆོག་རྒྱུ་རེད ཁྱོད་ཚོ་ཁ་ལི་ཧྥོར་ནེ་
ཡ་མངའ་སྡེ་ལ་འགྲོ་རྒྱུ་མིན་ནམ། དེར་ལས་ཀ་ལས་རྒྱུ་ཡོད་ལ་དབྱར་དགུན་ཁྱད་པར་
མེད། དེར་ཁྱོད་ཚོས་ལག་པ་གང་དུ་བསྲིངས་ན་དེ་རུ་ཚ་ལུ་མ་འཐོག་རྒྱུ་ཡོད། ཡུལ་དེར་
དུས་ནམ་ཡང་ལོ་ཏོག་གི་རིགས་རེ་བརྔ་སྡུད་བྱེད་རྒྱུ་ཡོད་པས་ཁྱོད་ཚོ་ཡུལ་དེར་ཅིའི་
ཕྱིར་མི་འགྲོ།དེ་ལྟར་བཤད་རྗེས་ས་བདག་ཚོས་རང་ཉིད་ཀྱི་རླངས་འཁོར་གྱི་མེ་ཁ་གསོས་
ནས་བཞུད།
ཐལ་རྡུལ་ཁྲོད་དུ་རྟགས་རིས་འགོད་ཆེད་དང་། འཆར་གཞི་འཐེན་ཆེད། བསམ་བློ་
གཏོང་ཆེད་དུ། བོགས་ལེན་ཞིང་པ་ཚོ་རང་ཉིད་ཀྱི་སྒྱིད་ཁུག་གི་སྟེང་དུ་ཡང་བསྐྱར་ཙོག་
པུར་ཕྱིར་བསྡད། ཁོ་ཚོའི་ཉི་མས་ཚིག་པའི་གདོང་པ་ནག་པོ་རེད་ལ། ཁོ་ཚོའི་ཉི་འོད་ཀྱིས་
གཙེས་པའི་མིག་མདངས་དཀར་པོ་རེད། བུད་མེད་ཚོ་སྒོ་ལམ་བར་ནས་གཟབ་གཟབ་ངང་
ཕྱིར་བུད་ནས་སོ་སོའི་སྐྱེས་པ་ཚོའི་ཕྱོགས་སུ་སོང་ཞིང་། བྱིས་པ་ཚོ་བུད་མེད་ཚོའི་རྒྱབ་
ཕྱོགས་སུ་གཟབ་གཟབ་ངང་འཇབ་བཞིན་ཡོང་ནས། གལ་ལ་ཐུག་ཚེ་འབྲོ་ཆོག་ཆོག་བྱས།
གཞོན་ནུ་རྣམས་ཁོ་ཚོའི་ཨ་ཕ་ཚོའི་འགྲམ་དུ་ཙོག་པུར་བསྡད་འདུག་སྟེ། འདི་ལྟར་བསྡད་
ན་རང་ཉིད་ཀྱང་སྐྱེས་པའི་གྲས་སུ་ཚུད་པའི་སྣང་བ་སྟེར་གྱི་ཡོད། ཡུད་ཙམ་རྗེས་ནས་
བུད་མེད་ཚོས་དྲི་བ་བཏོན། ཁོས་ཅི་ཞིག་དགོས་ཟེར་རམ།
སྐྱེས་པ་ཚོས་མགོ་བོ་ཡར་བཏེགས་ནས་ལྟ་ཙམ་བྱས་ཤིང་། ཁོ་ཚོའི་མིག་ནང་དུ་སྡུག་
བསྔལ་གྱི་དུད་སྤྲིན་འཁྲིགས། ང་ཚོ་ས་འདི་དང་ཁ་འབྲལ་དགོས་ཟེར་ལ། དེ་ནས་ཤུལ་
དུ་འདྲུད་འཐེན་འཕྲུལ་འཁོར་དང་ལྟ་རྟོག་པ་མངགས་ནས་ས་འདི་བཟོ་གྲྭ་ལྟར་འཛིན་
སྐྱོང་བྱེད་དགོས་ཟེར།
བུད་མེད་ཚོས། འདི་དང་བྲལ་ནས་ང་ཚོ་གང་དུ་འགྲོའམ། ཞེས་དྲིས།
ང་ཚོས་མི་ཤེས། ང་ཚོས་མི་ཤེས།
བུད་མེད་ཚོ་མགྱོགས་པོར་ཕར་ཕྱིན། ཕར་སོ་སོའི་ཁང་པའི་ནང་དུ་ཕྱིན་ཞིང་། མདུན་
ཕྱོགས་ཀྱི་བྱིས་པ་ཚོ་ཡང་ཕར་དེད། ཁོ་མོ་ཚོས་གསལ་པོར་ཤེས་པ་ནི། འདི་ལྟར་སྡུག་
བསྔལ་གྱིས་གཙེས་ཤིང་མགོ་བོ་འཐོམས་པའི་སྐྱེས་པ་ནི་ཁོང་ཁྲོ་ཟ་སླ་ལ། ཐ་ན་རང་
ཉིད་དགའ་བའི་གཉེན་ཉེའི་སྟེང་དུའང་ཁོང་ཁྲོ་ཟ་སྲིད། ཁོ་ཚོས་སྐྱེས་པ་ཚོ་གཅིག་པུར་
བཞག་ནས། ཁོ་ཚོར་ས་རྡུལ་ཁྲོད་ནས་བསམ་བློ་གཏོང་བཞིན་འཆར་གཞི་འཐེན་པའི་
གོ་སྐབས་བྱིན།
ཡུད་ཙམ་རྗེས་སུ། བོགས་ལེན་ཞིང་པས་ཕར་ཕྱོགས་ར་སྐོར་ནང་དུ་མིག་བཤེར་བྱས།
ཁོས་ལོ་བཅུའི་སྔོན་ལ་བསྒར་བའི་ཁྲོན་ཆུ་འཐེན་འཁོར་དང་དེའི་ངང་པའི་སྐེ་དང་འདྲ་
བའི་ལག་འཇུ། ཝ་ཁའི་སྟེང་གི་ལྕགས་ཀྱི་མེ་ཏོག་གི་རི་མོ། ཁྱིམ་བྱ་སྟོང་ཕྲག་ལྷག་བསད་
མྱོང་སའི་གཙབ་གདན། ལག་ཆ་འཇོག་ཁང་དུ་བཞག་ཡོད་པའི་ལག་སྐྱོར་རྨོས་གཤོལ།
དེའི་སྟེང་ཕྱོགས་ཀྱི་ལྕམ་ཤིང་ནས་མར་དཔྱངས་པའི་ཁ་བྲེས་སོགས་ཡོད་ཚད་ལ་རེ་རེ་
བཞིན་མིག་བཤེར་བྱས།
བྱིས་པ་ཚོ་ཁང་པའི་ནང་ནས་བུད་མེད་ཚོའི་མཐའ་རུ་རུབ། ཨ་མ། ད་ང་ཚོས་ཅི་བྱེད་
དགོས་སམ། ང་ཚོ་གང་དུ་འགྲོ་དགོས་སམ།
བུད་མེད་ཚོས་ངས་མི་ཤེས། ཕྱི་ལོགས་སུ་རྩེད་མོ་རྩེ་རུ་རྒྱུགས། འོན་ཀྱང་། ཨ་ཕའི་ཉེ་
སར་མ་འགྲོ། ཉེ་སར་སོང་ན་གཅར་རྡུང་གཟེད་སྲིད་ཟེར། བུད་མེད་ཚོ་མུ་མཐུད་དུ་སོ་
སོའི་ལག་གི་ལས་ཀ་ལ་བྲེལ། འོན་ཀྱང་། ཁོ་ཚོས་མགོ་འཐོམས་ཤིང་འདང་རྒྱག་བཞིན་
པའི་རང་ཉིད་ཀྱི་སྐྱེས་པ་ཚོ་མིག་གིས་འཚོས།
འདྲུད་འཐེན་འཕྲུལ་འཁོར་རྣམས་གཞུང་ལམ་བརྒྱུད་ནས་སླེབས་ཤིང་ཞིང་ཁའི་ནང་དུ་
སོང་། སྟོབས་ཆེ་བའི་གོག་ནུར་མཁན་འདི་དག་ནི་འབུ་སྲིན་དང་འདྲ་ལ། འདི་དག་ལ་
འབུ་སྲིན་དང་འདྲ་བའི་བླ་ན་མེད་པའི་སྟོབས་ཤུགས་ཀྱང་ལྡན། ཁོ་ཚོ་ཞིང་ཁའི་སྟེང་དུ་
གོག་ནུར་གྱིས་ཡོང་། ཁོ་ཚོ་འགྲོ་སྐབས་རང་ཉིད་ལ་ལྕགས་ཐག་གི་ལམ་བུ་ཞིག་འདིང་ལ།
ཁོ་ཚོ་དེའི་སྟེང་ནས་འགྲིལ་ནས་འགྲོ་ཞིང་། སོང་བ་དང་ཆབས་ཅིག་ཏུ་ལྕགས་ཐག་ལམ་བུ་
དེ་ལྟེབས་ནས་འཁྱེར་འགྲོ། བུད་སྣུམ་གྱི་ཤུགས་ལ་བརྟེན་པའི་འདྲུད་འཐེན་འཕྲུལ་འཁོར་
རྣམས་བསྡད་ཡོད་དུས་པུར་སྒྲ་སྒྲོག་ལ། འགྲོ་མགོ་རྩོམ་དུས་ལྡིར་སྒྲ་སྒྲོག་ཅིང་། བང་ཚད་
རྒྱུན་ལྡན་ལ་སླེབས་ཚེ་ཟིར་སྒྲ་སྒྲོག་བཞིན་འགྲོ། སྣ་གདོང་རིལ་རིལ་ཅན་གྱི་སྲིན་པོ་འདིས་
ཐལ་རྡུལ་གནམ་ལ་སྤྲུགས་ཤིང་། རང་ཉིད་ཀྱི་སྣ་གདོང་དེ་རྡུལ་ཕུང་ཁྲོད་དུ་གཏད་ནས་
ར་བ་དང་སྒོ་ར་བརྒྱུད་ཅིང་། གྲོག་རོང་ནས་མར་ལ་འབབ་ཅིང་ལ་ངོས་སུ་ཡར་ལ་ཐོན་
ནས། ལུང་པ་འཕྲེད་ཀྱིས་བཅད་ནས་དྲང་མོར་འགྲོ། སྲིན་པོ་འདི་དག་ས་སྟེང་དུ་མི་འགྲོ་
བར་རང་ཉིད་ཀྱི་ཐག་ལམ་སྟེང་དུ་འགྲོ་བཞིན་ཡོད། ཁོ་ཚོས་དེའུ་འབུར་དང་གྲོག་ཤུར། ཆུ་
རྒྱུན། ར་བ་དང་ཁང་པ་བཅས་སྣང་མེད་དུ་བཏང་ནས་འགྲོ།
ལྕགས་ཀྱི་འདུག་སྟེགས་སྟེང་དུ་བསྡད་ཡོད་པའི་མི་དེ་ནི་མི་ཞིག་དང་ཡེ་ནས་མི་འདྲ།
ཁོས་ལག་མགོར་ལག་ཤུབས་གྱོན་ཞིང་གདོང་ལ་བྱེ་འགོག་མིག་ཤེལ་གོན་པ་དང་། ཁ་སྣའི
སྟེང་དུ་རྡུལ་འགོག་གདོང་འབག་གྱོན་ཡོད། ཁོ་ནི་སྲིན་པོ་འདིའི་ཆ་ཤས་ཤིག་ཡིན་ལ། ཁོ་
ནི་འདུག་སྟེགས་སྟེང་དུ་བསྡད་པའི་འཕྲུལ་མི་ཞིག་ཡིན།དབུགས་མདོང་ཁག་གི་ལྡིར་སྒྲ་
ཡིས་ཡུལ་ལུང་ཧྲིལ་པོ་ཁེངས་ཡོད་ལ། ལྡིར་སྒྲ་དེ་མཁའ་དབུགས་དང་ས་གཞིར་ངོ་བོར་
དབྱེར་མེད་དུ་འདྲེས་པས། ད་ཆ་ས་གཞི་དང་མཁའ་དབུགས་ཀྱིས་གདུང་སེམས་མཉམ་
སྐྱེད་ངང་གཡོ་འགུལ་དང་བཅས་མུར་སྒྲ་འདོན་བཞིན་མཆིས། འཕྲུལ་འཁོར་འདིས་ས
ཞིང་རྣམས་ཕར་ལ་བཅད་ནས་འགྲོ་ཞིང་ཚུར་ལ་གཅོད་བཞིན་ཡོང་ནའང་། ཁ་ལོ་བར་
དེར་སྟངས་འཛིན་བྱེད་པའི་ནུས་པ་མེད། སྟངས་འཛིན་ཡོ་ཆས་ངོས་སུ་ལག་པ་འཁྱུག་
ཙམ་གྱིས་འཕྲུལ་འཁོར་འདིར་གཏོར་བརླག་གཏོང་ཐུབ་མོད། འོན་ཀྱང་། ཁ་ལོ་བའི་ལག་
པས་དེ་ལྟར་བྱེད་ཐུབ་ཀྱི་མེད། སྲིན་པོ་ལྟ་བུའི་འཕྲུལ་འཁོར་འདི་བཟོ་མཁན་དང་། སྲིན་
པོ་ལྟ་བུའི་འཕྲུལ་འཁོར་འདི་མར་མངགས་མཁན་གྱིས་མི་མངོན་པའི་ནུས་པ་གང་ཞིག་
ལ་བརྟེན་ནས་ཁ་ལོ་བའི་ལག་པ་དང་སེམས་པ། ཁོའི་ཤ་གནད་བཅས་དབང་སྒྱུར་བྱས་
ཤིང་།དེས་ཁོའི་སེམས་ལ་བྱེ་འགོག་མིག་ཤེལ་བཀོན་ནས་ཁོའི་ངག་ལྐུགས་པ་བཟོས་ཡོད།
དེས་ཁོའི་ཚོར་སྣང་ལ་བྱེ་འགོག་མིག་ཤེལ་བསྐོན་ནས་ཁོའི་ངོ་རྒོལ་གྱི་ནུས་པ་ལྐུགས་པ་
བཟོས་ཡོད། ཁོས་ད་ལྟ་ས་ཞིང་འདི་སྔོན་ཆད་ཇི་ལྟར་ཡིན་པ་དེ་ལྟར་དུ་མཐོང་མི་ཐུབ་ལ།
ཁོས་ས་ཞིང་འདིའི་དྲི་མའང་སྔོན་ཆད་ཇི་ལྟར་ཡིན་པ་དེ་ལྟར་སྣོམ་ཐུབ་ཀྱི་མེད། དེང་སང་
ཁོའི་རྐང་པས་སྤོ་ཐོ་ལ་རྡོག་བརྫིས་ཐེབས་ཀྱི་མེད་ལ། ས་ཞིང་གི་དྲོད་དང་ནུས་པ་ཚོར་གྱི་
མེད། དེང་སང་ཁོའི་འཕོངས་ཚོས་ལྕགས་ཀྱི་འདུག་སྟེགས་སྟེང་དུ་བསྡད་ཡོད་ལ། ཁོའི་
རྐང་པ་ལྕགས་ཀྱི་རྐང་གདན་སྟེང་དུ་བརྫིས་ཡོད། ཁོས་རང་ཉིད་ཀྱི་གསར་བསྐྱེད་ནུས་
སྟོབས་འདིར་སྤྲོ་སྣང་སྐྱེ་མི་ཐུབ་ལ། འདི་ཕམ་ཉེས་སུའང་གཏོང་མི་ཐུབ། ཁོས་འདིར་དམོད་
མོ་གཏོང་མི་ཐུབ་ལ་སྐུལ་སློང་ཡང་བྱེད་མི་ཐུབ། རྒྱུ་མཚན་དེའི་དབང་གིས། ཁོས་རང་
ཉིད་ཀྱི་ཆེད་དུ་སྤྲོ་སྣང་སྐྱེ་མི་ཐུབ་ལ། རང་ཉིད་ལ་མནར་གཅོད་ཀྱང་གཏོང་མི་ཐུབ། ཁོས་རང་ཉིད་ལ་དམོད་མོ་གཏོང་མི་ཐུབ་ལ་སྐུལ་སློང་ཡང་བྱེད་མི་ཐུབ། ཁོ་ས་ཞིང་འདིར་རྒྱུས་
མངའ་མེད་ཅིང་། ས་ཞིང་འདི་ཁོ་ལ་མི་དབང་། ཁོས་ས་ཞིང་འདིར་ཡིད་ཆེས་མི་བྱེད་ལ།དེ་
ལ་གསོལ་འདེབས་ཀྱང་མི་བྱེད། གལ་སྲིད་ས་ལ་ཐོར་པའི་ས་བོན་ཞིག་ལ་མྱུ་གུ་མ་འབུས་
ཀྱང་ཁོ་ལ་མཚོན་ན་དེ་ནི་ཅི་ཡང་མ་རེད། གལ་སྲིད་གསར་དུ་འཚར་ལོངས་འབྱུང་བཞིན་
པའི་མྱུ་གུ་ཞིག་ཐན་པས་གཙེས་ཏེ་སྐེམ་པར་བྱས་པའམ། ཡང་ན་དྲག་ཆར་གྱི་ཆུ་ལོག་གིས་
བསྣུབས་ན། དེ་ནི་འདྲུད་འཐེན་འཕྲུལ་འཁོར་ལ་མཚོན་ན་ཅི་ཡང་མིན་པ་བཞིན་དུ། དེའི་
ཁ་ལོ་པར་མཚོན་ནའང་ཅི་ཡང་མ་རེད།
ཁོ་དངུལ་ཁང་ལ་དགའ་རྒྱུ་མེད་པ་བཞིན་ས་ཞིང་ལའང་དེ་མཚུངས་ཡིན། ཁོ་འདྲུད་
འཐེན་འཕྲུལ་འཁོར་ལ་ཡིད་སྨོན་སྐྱེ་བཞིན་ཡོད་དེ། དེའི་འཕྲུལ་ཆས་ཀྱིས་གང་བའི་ངོས་
དང་དེའི་ངར་ཤུགས་ལྡན་པའི་ནུས་སྟོབས། དེའི་འབར་སྐད་སྒྲོག་པའི་དབུགས་མདོང་
བཅས་ཀྱིས་ཁོའི་ཡིད་སེམས་འགུག་བཞིན་ཡོད། འོན་ཀྱང་། འདྲུད་འཐེན་འཕྲུལ་འཁོར་
འདི་ཁོ་རང་ཉིད་ལ་མི་དབང་། འདྲུད་འཐེན་འཕྲུལ་འཁོར་གྱི་རྒྱབ་ཕྱོགས་སུ་འོད་ཀྲིག་
ཀྲིག་གི་ས་གཤག་གཤོལ་སྡེར་རྣམས་འཁོར་བཞིན་ཡོད་ལ། གཤོལ་སྡེར་གྱི་རྣོ་ཁ་ཡིས་ས་
ཞིང་རྣམས་རྨོ་བཞིན་མི་འགྲོ་བར་གཤག་བཅོས་བྱེད་བཞིན་འགྲོ། གཤགས་ཟིན་པའི་ས་
ལེབ་རྣམས་གཡས་ཕྱོགས་སུ་སྤུང་ལ། དེ་མ་ཐག་ཏུ་གཤོལ་སྡེར་བསྟར་བ་རྗེས་མ་ཚོ་ཡོང་
ནས་ས་ལེབ་དེ་ཚོ་ཡང་བསྐྱར་ཐེངས་ཤིག་གཤགས་ནས་གཡོན་ཕྱོགས་སུ་སྤུང་། གཤོལ་
སྡེར་དག་ས་ནག་ཁྲོད་དུ་ཡང་ཡང་དྲུད་པའི་རྐྱེན་གྱིས་ད་ལྟ་ས་གཤག་སྤུ་གྲིའི་རྣོ་ཁ་འོད་
ཀྲིག་ཀྲིག་བྱེད། ས་གཤག་གཤོལ་སྡེར་གྱི་རྒྱབ་ཕྱོགས་སུ་ལྕགས་ཀྱི་མཆེ་བ་ལྡན་པའི་སྤོ་
རྡུང་འཕྲུལ་ཆས་དྲུད་ཡོད་པའི་རྐྱེན་གྱིས། དེས་སྤོ་ཐོ་རྣམས་དུམ་པར་བརྡུངས་པས་ས་
ངོས་རྣམས་ཕྱིར་སྙོམས་པོར་བཟོས་ཡོང་། སྤོ་རྡུང་འཕྲུལ་ཆས་ཀྱི་རྒྱབ་ཕྱོགས་སུ་སོན་
འདེབས་འཕྲུལ་ཆས་ཏེ། གཞི་གདན་གྱི་སྟེང་ནས་ཡར་འགྲེང་བའི་ལྕགས་ཀྱི་ཕོ་མཚན་
བཅུ་གཉིས་ཀྱིས་བང་སྒྱུར་དང་བསྟུན་ནས་ཁུ་བ་གཏོང་ཞིང་། ཐབས་ཤེས་དང་ལྡན་པས་
བཙན་གཡེམ་བྱེད་ལ། ཆགས་སེམས་དང་བྲལ་བས་བཙན་གཡེམ་བྱེད། ལྕགས་ཀྱི་འདུག་
སྟེགས་སྟེང་གི་ཁ་ལོ་བས་རང་ཉིད་ཀྱིས་འཆར་བཀོད་འཐེན་པ་མ་ཡིན་པའི་ཐིག་ལམ་དྲང་
མོ་དེར་ཡིད་སྨོན་སྐྱེ་བཞིན་ཡོད་ལ། རང་ཉིད་ལ་མི་དབང་ཞིང་རང་ཉིད་ཀྱིས་བརྩེ་བའང་
མ་བཅངས་པའི་འདྲུད་འཐེན་འཕྲུལ་འཁོར་གྱི་དོན་དུ་སྤོབས་པ་སྐྱེ་ཞིང་། ཁོས་རང་ཉིད་
ཀྱིས་དབང་སྒྱུར་མི་ཐུབ་པའི་འཕྲུལ་འཁོར་གྱི་སྟོབས་ཤུགས་ལའང་སྤོབས་པ་སྐྱེ་བཞིན་
ཡོད། འདི་ལྟར་བཏབ་པའི་འབྲུ་རིགས་རྣམས་ཡར་སྐྱེས་ནས་བརྔ་སྡུད་བྱེད་སྐབས་མི་
ཞིག་གི་མཛུབ་མོས་ས་ཐོ་དྲོན་པོ་རྣམས་ལ་ཐུག་མི་དགོས་ཤིང་། ས་ནག་རྣམས་མཛུབ་
བར་ནས་སིམ་པར་བྱེད་མི་དགོས། མི་གཅིག་གིས་ཀྱང་ས་བོན་ལ་མ་རེག་ཅིང་། དེ་ཡར་
སྐྱེ་བའི་ཕྱོགས་ལ་ཞེན་པ་མ་ཆགས། མི་རྣམས་ཀྱིས་ཅི་ཞིག་བཟའ་བ་དེ་རང་ཉིད་ཀྱིས་
བཏབ་པ་མ་ཡིན་ཞིང་། ཁོ་ཚོ་ཚང་མ་རང་ཉིད་ཀྱིས་བཟའ་བའི་བག་ལེབ་དང་འབྲེལ་བ་
གཏན་ནས་མེད། ས་ནག་གིས་ལྕགས་ནག་གི་འོག་ཏུ་འཐབ་རྩོད་བྱེད་ཅིང་ལྕགས་ནག་
གི་འོག་ནས་རིམ་བཞིན་འཆི། རྒྱུ་མཚན་ནི། ས་འདི་དག་ལ་བརྩེ་བ་འཆང་མཁན་མེད་
ལ་སྡང་སེམས་འཛིན་མཁན་ཡང་མེད། ས་འདི་དག་ལ་དམོད་མོ་གཏོང་མཁན་མེད་ལ། ས་
འདི་དག་གི་ཆེད་དུ་གསོལ་བ་འདེབས་མཁན་ཡང་མེད།
ཉིན་གུང་ལ་སླེབས་ཚེ། ཁ་ལོ་བས་བོགས་ལེན་ཞིང་པ་ཞིག་གི་ཁང་པ་དང་ཉེ་ས་རུ་གུང་
ཚིགས་རུམ་བྲོའི་ཁ་ཕྱེས། བྲོ་ཁུག་ནང་དུ་སྣུམ་ཤོག་ཏུ་བཏུམ་པའི་ཤ་བག་ལེབ་དང་བག་
ལེབ་སྐྱ་བོ། བསྙལ་ཚལ། ཕྱུར་བ། འཕྲུལ་ཆས་ལྷུ་ལག་གི་ཚོང་རྟགས་ཤིག་གི་མིང་དང་
མཚུངས་པའི་སི་ཕམ་ཞེས་པའི་ཀྲིན་བཅུག་ཕག་ཤ་བཅས་ཡོད། ཁོས་ཟས་ཀྱི་རོ་བཅུད་
ལ་མྱོང་ཁོམ་མེད་པར་ཧོབ་ཀྱིས་ཟོས། ད་དུང་གནས་སྤོ་བྱས་མེད་པའི་བོགས་ལེན་ཞིང་པ་
ཞིག་ཕྱི་རུ་ཡོང་ནས་ཁ་ལོ་བར་མཚར་སྣང་དང་བཅས་བལྟས། ཁ་ལོ་བས་བྱེ་འགོག་མིག་
ཤེལ་དང་འགྱིག་གི་རྡུལ་འགོག་གདོང་འབག་ཕུད་པ་ན། ཁོའི་མིག་ཟུང་གི་མཐའ་རུ་གོར་
ཐིག་དཀར་པོ་ཆུང་ཆུང་རེ་བབས་ཡོད་པ་མཐོང་ཐུབ་ཅིང་། ཁོའི་ཁ་སྣའི་མཐའ་རུ་གོར་
ཐིག་དཀར་པོ་ཆེན་པོ་ཞིག་བབས་ཡོད་པའང་མཐོང་ཐུབ། བུད་སྣུམ་འཕྲུལ་ཆས་ཀྱི་མེ་
ཁ་ཡང་བསྐྱར་གསོ་བ་ལས་འཕྲུལ་ཆས་མུ་མཐུད་དུ་འཁོར་དུ་བཅུག་སྟེ་བཞག་ན་བུད་
སྣུམ་གྲོན་ཆུང་བྱེད་ཐུབ་པས། ཁ་ལོ་བས་གུང་ཚིགས་བཟའ་རིང་ལ་འདྲུད་འཐེན་འཕྲུལ་
འཁོར་གྱིས་པུར་སྒྲ་སྒྲོག་བཞིན་བསྡད། མཚར་སྣང་ཆེ་བའི་བྱིས་པ་ཚོ་ཁ་ལོ་བའི་མཐའ་
རུ་རུབ་ཡོང་ལ། གྱོན་གོས་རྩབ་ཧྲལ་ཅན་གྱི་བྱིས་པ་དེ་ཚོས་རང་ཉིད་ཀྱི་ལག་གི་བག་
ཟན་བསྲེགས་མ་བཟའ་བཞིན་ཁོ་ལ་ལྟད་མོར་བལྟས། ཁོ་ཚོའི་བཀྲེས་ལྟོགས་ཀྱི་མིག་གིས་
ཁ་ལོ་བས་ཤ་བག་ལེབ་ཀྱི་ཐུམ་སྒྲིལ་བཤིགས་པར་ལྟ་ལ། ཁོ་ཚོའི་བཀྲེས་ལྟོགས་ཀྱིས་སྐྱེན་
པའི་སྣ་ཡིས་བསྙལ་ཚལ་དང་ཕྱུར་བ། སི་ཕམ་ཕག་ཤ་བཅས་ཀྱི་དྲི་ཞིམ་ཚོར། ཁོ་ཚོས་ཁ་
ལོ་བ་ལ་སྐད་ཆ་མི་བཤད་པར་མིག་ཟུང་གིས་ཁོའི་ལག་པས་ཁ་ནང་དུ་ཟ་མ་འཇུག་པའི་
འགུལ་སྐྱོད་ལ་ལྟ། ཁོ་ཚོའི་མིག་ཟུང་གིས་ཁོས་བར་འཚང་བག་ལེབ་དེ་ཇི་ལྟར་བལྡད་པར་
མི་ལྟ་བར། ཤ་བག་ལེབ་དེ་བཟུང་བའི་ཁོའི་ལག་པའི་རྗེས་སུ་འབྲངས། ཅུང་ཙམ་རྗེས་སུ་
ཞིང་གཞིས་འདི་དང་ཁ་འབྲལ་མ་ཐུབ་པའི་བོགས་ལེན་ཞིང་པ་དེ་ཚུར་ཡོང་ནས་འདྲུད་
འཐེན་འཕྲུལ་འཁོར་གྱི་འགྲམ་ནས་ཙོག་པུར་བསྡད།
། ཁྱོད་ཇོའེ་ཌེ་ཝི་སི་ཚང་གི་བུ་མ་རེད་དམ།
ཁ་ལོ་བས་"ཡིན་ཡ།” ཞེས་ལན་བཏབ།
རང་གི་མི་དམངས་ཀྱི་ཁ་གཏད་དུ་ལངས་ནས། ཁྱོད་ཀྱིས་བྱ་བ་འདི་འདྲ་ཅིའི་ཕྱིར་
སྒྲུབ་པ་ཡིན་ནམ།”
ཉིན་རེར་སྒོར་མོ་གསུམ་རེ་ལེན་ཕྱིར་དུ་ཡིན། ང་རང་དགོང་ཚིགས་ཀྱི་དོན་དུ་སློང་
མོ་རྒྱག་པར་སུན་གྱི་འདུག་ལ། སློང་མོ་བརྒྱབ་རུང་ལག་ཏུ་ཅི་ཡང་མི་ཡོང་བར་སུན་གྱི་
འདུག ང་རང་ལ་ཆུང་མ་དང་ཕྲུ་གུ་ཡོད་ལ། ང་ཚོས་ཀྱང་ཟ་མ་བཟའ་དགོས། ཉིན་རེར་
སྒོར་མོ་གསུམ་རེ་ཡིན་ལ། དེ་ཉིན་ལྟར་འབབ་ཀྱི་ཡོད།
བོགས་ལེན་ཞིང་པས་དེ་རེད་ཡ། འོན་ཀྱང་། ཁྱོད་ཀྱི་ཉིན་རེའི་སྒོར་མོ་གསུམ་གྱི་དོན་
དུ་ཁྱིམ་ཚང་བཅོ་ལྔ་ཉི་ཤུར་ཁ་ལ་བཟའ་རྒྱུ་མེད་པར་འགྱུར་བཞིན་འདུག་ཨ། ཁྱོད་ཀྱི་
ཉིན་རེའི་སྒོར་མོ་གསུམ་རེའི་དོན་དུ་མི་བརྒྱ་ལྷག་རང་ཡུལ་དང་བྲལ་ནས་ཡུལ་ངེས་མེད་
དུ་སྤྲང་འཁྱམ་བྱེད་དགོས་ཐུག་གི་འདུག་ཨ། དེ་འདྲ་ཨེ་རེད།" ཅེས་བཤད།
ཁ་ལོ་བས་དེ་ཕྱོགས་ལ་བསམ་བློ་གཏོང་ཁོམ་མེད། ངས་རང་ཉིད་ཀྱི་ཕྲུ་གུའི་དོན་དུ་
བསམ་བློ་གཏོང་དགོས། ཉིན་རེར་སྒོར་མོ་གསུམ་རེ་ཡོད་ལ། དེ་ཉིན་ལྟར་ལེན་གྱི་ཡོད།
དུས་ནི་འགྱུར་བཞིན་པའི་སྒང་རེད། སྐུ་ཞབས་ཁྱོད་ཀྱིས་མཐོང་གི་མི་འདུག་གམ། རང་
ཉིད་ལ་དབྱིན་མུའུ་སྟོང་ཕྲག་ཁ་ཤས་ཀྱི་ས་ཞིང་དང་། དེའི་སྟེང་དུ་འདྲུད་འཐེན་འཕྲུལ་
འཁོར་ཞིག་མེད་ན་ས་ཞིང་འདིའི་སྟེང་ནས་འཚོ་བ་འཁྱོངས་ཐབས་བྲལ། དེང་སང་གི་
ཞིང་ལས་དེ་ཁྱོད་དང་ང་ལྟ་བུའི་ཁྱིམ་ཚང་ཆུང་ཆུང་ཞིག་གིས་གཉེར་ཐུབ་རྒྱུ་ཞིག་གཏན་
ནས་མ་རེད། ཁྱོད་ཀྱིས་ཧྥོརད་རླངས་འཁོར་བཟོ་མ་ཐུབ་ན་ཆོ་ངེ་མི་འདོན་ལ། ཁྱོད་རང་
གློག་འཕྲིན་སྤྱི་གཉེར་ཁང་ཞིག་མིན་པར་སྡུག་སྨྲེ་ཡང་མི་འདོན། དེང་སང་ཞིང་ལས་ཀྱང་
དེ་འདྲ་རེད།དེ་ལ་ཐབས་ཤེས་ཅི་ཡང་ཡོད་པ་མ་རེད། ཁྱོད་ཀྱིས་གནས་གཞན་ཞིག་ཏུ་ཉིན་
རེར་སྒོར་མོ་གསུམ་རེ་ཨེ་ལོན་བལྟས་ན་འགྲིག་གི་རེད།དེ་མ་གཏོགས་ཐབས་ཤེས་ཡོད་པ་
མ་རེད། ཅེས་བཤད།
བོགས་ལེན་ཞིང་པས་བསམ་གཞིག་བྱས། "དོན་དག་འདི་ཚོ་དངོས་གནས་ཁྱད་མཚར་
ཞིག་རེད། གལ་སྲིད་མི་ཞིག་ལ་ས་གཞིས་ཆུང་ཆུང་ཞིག་དབང་ན། ས་གཞིས་དེ་ཁོ་ཡིན་ལ།
དེ་ཁོའི་ཆ་ཤས་ཤིག་ཡིན་ཞིང་། དེ་ཁོ་དང་གཅིག་མཚུངས་ཡིན། གལ་སྲིད་ས་གཞིས་དེ་ཁོ་
ལ་དབང་བ་ཡིན་ན། ཁོས་ད་གཟོད་དེའི་སྟེང་དུ་གོམ་པ་སྤོ་ཐུབ་ལ་དེ་བདག་པོ་རྒྱག་ཐུབ་
ཅིང་། དེ་ལ་བར་ཆད་རེ་འབྱུང་དུས་སེམས་པ་སྡུག་ཅིང་། དེའི་སྟེང་དུ་ཆར་ཐིགས་རེ་ལྷུང་
ཚེ་སེམས་པ་དགའ། ས་གཞིས་དེ་ཁོ་རང་ཡིན་ན། ཡང་ན་ས་གཞིས་དེ་ཁོ་རང་ལ་དབང་
བ་ཡིན་ན། ཁོས་ཀྱང་རང་ཉིད་ཀྱང་ཆེན་པོ་ཞིག་ཡིན་སྣང་ཤར། ཁོ་ལ་སྟོབས་འབྱོར་ཆེན་
པོ་མི་ལྡན་ཡང་། ས་གཞིས་ཤིག་ཡོད་ན་རང་ཉིད་ཆེ་སྣང་སྐྱེ། དངོས་གནས་དེ་འདྲ་རེད།་
བོགས་ལེན་ཞིང་པས་མུ་མཐུད་དུ་བསམ་གཞིག་བྱས། འོན་ཀྱང་། མི་ཞིག་ལ་རང་
ཉིད་ཀྱི་མིག་གིས་མཐོང་མི་ཐུབ་ཅིང་ལག་པས་ཐུག་མི་ཐུབ་ལ། སྟེང་དུ་རྐང་པ་སྤོ་མི་ཐུབ་
པའི་ས་གཞིས་ཤིག་ཡོད་ཚེ། ས་གཞིས་དེ་བདག་པོར་གྱུར་ནས་མི་ནི་དེའི་གཡོག་པོར་གྱུར་
པ་རེད། ཁོས་ཅི་འདོད་པ་སྒྲུབ་མི་ཐུབ་ལ། ཁོས་ཅི་འདོད་པར་བསམ་བློ་གཏོང་མི་ཐུབ། ས་
གཞིས་དེ་མི་ཡིན་ཞིང་། དེ་ནི་མི་དང་བསྡུར་ན་ཆེ། མི་ནི་ཆུང་ཆུང་ཡིན་པ་ལས་ཆེན་པོ་
མིན་པར། ཁོའི་ས་གཞིས་ཁོ་ན་ཆེན་པོ་ཡིན་ཞིང་། དེ་དུས་ཁོ་ནི་རང་ཉིད་ཀྱི་ས་གཞིས་ཀྱི་
བྲན་གཡོག་ཡིན། དངོས་གནས་འདི་འདྲ་ཡང་རེད
ཁ་ལོ་བས་ཚོང་རྟགས་ཅན་གྱི་བག་ཟན་དེ་བལྡད་ནས་དེའི་ཕྱི་ལྤགས་མར་གཡུགས།
དུས་ཚོད་འགྱུར་ཚར་བ་རེད། ཁྱོད་ཀྱིས་ཤེས་ཀྱི་མེད་དམ། བསམ་བློ་དེ་འདྲས་ཁྱོད་ཀྱི་
ཕྲུ་གུ་ཚོའི་གྲོད་ཁོག་རྒྱགས་སུ་འཇུག་ཐུབ་ཀྱི་མ་རེད། ཉིན་རེར་སྒོར་མོ་གསུམ་རེ་བླངས་
ནས་ཕྲུ་གུ་ཚོའི་ཁ་གསོ་ཐབས་བྱོས་དང་དེ་བཟང་། ཁྱོད་ལ་རང་ཉིད་ཀྱི་ཕྲུ་གུའི་དོན་དུ་
སེམས་ཁུར་བྱེད་པ་ལས་གཞན་པའི་འགན་ཁུར་ཅི་ཡང་མེད། གལ་སྲིད་ཁྱོད་ཀྱིས་སྐད་
ཆ་དེ་ལྟར་བཤད་ནས་སྐད་གྲགས་རྒྱས་ན། ཁྱོད་ལ་ཉིན་རེར་སྒོར་མོ་གསུམ་རེ་རག་པའི་
གོ་སྐབས་ནམ་ཡང་ཤར་གྱི་མ་རེད། ཁྱོད་ཀྱིས་རང་ཉིད་ཀྱི་ཉིན་རེའི་སྒོར་མོ་གསུམ་རེའི་
ཕན་ཆད་ཀྱི་བྱ་བ་ཞིག་ལ་ཁ་ཡ་བྱེད་ཀྱིན་བསྡད་ན། མི་ཆེན་དེ་ཚོས་ཁྱོད་ལ་ཉིན་རེར་
སྒོར་མོ་གསུམ་རེ་ནམ་ཡང་སྟེར་རྒྱུ་མ་རེད།”
"ཁྱོད་ཀྱི་སྒོར་མོ་གསུམ་གྱི་དོན་དུ་མི་བརྒྱ་ལ་ཉེ་བ་ཞིག་གནས་མེད་སྤྲང་འཁྱམ་དུ་འགྲོ་
དགོས་ཐུག་ཡོད། ང་ཚོ་གང་དུ་འགྲོ་དགོས་སམ།
ཁ་ལོ་བས་“འོ། དེས་ང་ལ་དྲན་སྐུལ་བཏང་བྱུང་། ཁྱོད་ཚོ་མགྱོགས་པོར་འདི་ནས་
འབྲལ་དགོས་རྒྱུ་རེད། གུང་ཚིགས་རྗེས་སུ་ང་ཁྱོད་ཚོའི་སྒོ་ར་བརྒྱུད་ནས་འགྲོ་དགོས།
ཞེས་བཤད།
"དེ་རིང་ཞོགས་པར་ཁྱོད་ཀྱིས་ང་ཚོའི་ཁྲོན་པ་མེད་པར་བཟོས་སོང་ཨ།”
དེ་ངས་ཤེས། ངས་ཀྱང་རྨོན་ཐིག་དྲང་མོ་དེད་ནས་འགྲོ་དགོས། གུང་ཚིགས་རྗེས་ནས་
ང་སྒོ་ར་བརྒྱུད་ནས་འགྲོ་རྒྱུ་ཡིན། རྨོན་ཐིག་དྲང་མོ་འདེད་དགོས། ཁྱོད་རང་ངའི་ཕ་རྒན་
ཇོའེ་ཌེ་ཝི་སི་ཡི་ངོ་ཤེས་ཡིན་པའི་ངོར་བལྟས་ནས་ངས་ཁྱོད་ལ་དོན་དག་ཅིག་བཤད། ང་
ལ་བཀའ་བཀོད་འདི་འདྲ་བཞག་ཡོད། ད་དུང་གང་དུ་གནས་མ་སྤོས་པར་བསྡད་འདུག་
མཁན་ཡོད་ཚེ། གལ་སྲིད་ང་ཁོ་ཚོའི་ཁང་པའི་ཉེ་སར་བཅར་དྲགས་ནས། སྟབས་མ་ལེགས་
པར་ཁོ་ཚོའི་ཁང་པ་རྡིབ་འདྲ་སོང་ན། ཁོ་ཚོས་ང་ལ་སྒོར་མོ་ལྷག་མ་འགའ་རེ་སྤྲོད་རྒྱུ་ཡིན་
ཟེར། ངའི་ཕྲུ་གུ་ཆུང་ཤོས་ལ་ད་བར་དུ་ལྷམ་ཆ་གཅིག་ཀྱང་མེད།
“ཁང་པ་འདི་ངས་ལག་རྗེན་གྱིས་བསྐྲུན་པ་ཡིན། མཛེར་རྙིང་དྲང་མོར་བསྲངས་ནས་
ཁང་པའི་ཕྱི་སྐོགས་རྣམས་བརྒྱབ་པ་ཡིན་ལ། ལྕམ་ཤིང་རྣམས་གདུང་མའི་ངོས་སུ་ལྕགས་
སྐུད་ཀྱིས་བསྡམས་པ་ཡིན། འདི་ངའི་ཡིན། ངས་ཁང་པ་འདི་བསྐྲུན་པ་ཡིན། ཁྱོད་ཀྱིས་
འདི་མར་མགོ་རྟིང་སློག་དང་། ངས་སྒེའུ་ཁང་ནང་ནས་མེ་མདའ་ཞིག་བཟུང་སྟེ་སྒུག་ནས་
འདུག ཁྱོད་ཁང་པའི་ཐག་ཉེ་ཙམ་ལ་ཡོང་ནའང་ངས་ཁྱོད་རི་བོང་བཞིན་དུ་བརྔོན་རྒྱུ་
ཡིན།"
" དེ་ངའི་སྐྱོན་མ་རེད། འདི་ཐད་ལ་ང་ལ་ཐབས་ཤེས་ཅི་ཡང་མེད། གལ་སྲིད་ངས་འདི་
ལྟར་མ་བསྒྲུབས་ན་ངའི་ལས་ཀ་ཤོར་གྱི་རེད། དེ་མིན་ད་དུང་། ཁྱོད་ཀྱིས་ང་བསད་པའི་
དབང་དུ་བཏང་རུང་། ཁོ་ཚོས་ཁྱོད་དཔྱང་ལ་བཏགས་ནས་གསོད་ཀྱི་རེད། འོན་ཀྱང་། ཁྱོད་
དཔྱང་གསོད་གཏོང་རྒྱུ་ཙམ་ཡང་མ་བྱུང་བའི་སྔོན་དུ་ཁོ་ཚོས་ངའི་ཚབ་མ་ཞིག་བཙལ་
ནས་འདྲུད་འཐེན་འཕྲུལ་འཁོར་གྱི་སྟེང་དུ་བསྐྱོན་ངེས་རེད་ལ། ཁོས་ཁྱོད་ཀྱི་ཁང་པ་
མགོ་རྟིང་སློག་གི་རེད། ཁྱོད་ཀྱིས་གསོད་རྒྱུ་ནོར་བ་རེད།
བོགས་ལེན་ཞིང་པས་དེ་འདྲ་རེད་དམ། སུས་ཁྱོད་ལ་བཀའ་བཀོད་བཏང་བ་ཡིན། ང་
ཁོ་འཚོལ་དུ་འགྲོ་རྒྱུ་ཡིན། ངས་གསོད་དགོས་རྒྱུ་དེ་ཁོ་རེད།” ཅེས་བཤད།
"ཁྱོད་རང་ནོར་བ་རེད། ཁོ་ལ་དངུལ་ཁང་གིས་བཀའ་བཀོད་བཏང་བ་རེད། དངུལ་
ཁང་གིས་ཁོ་ལ། ་ཁྱོད་ལ་ལས་ཀ་དགོས་ན། མང་ཚོགས་དེ་རྣམས་ས་གཞིས་སྟེང་ནས་
གཙང་ཕྱགས་བྱོས།' ཞེས་བཀའ་བཀོད་བཏང་ཡོད།"
རེད། དངུལ་ཁང་ལ་དངུལ་ཁང་གི་འགན་འཛིན་ཡོད་ལ། འགན་འཛིན་ལྷན་ཚོགས་
ཀྱང་ཡོད་རྒྱུ་རེད། ངའི་མེ་མདའི་མདའ་སྒམ་མདེའུས་བསྐངས་ནས་དངུལ་ཁང་དུ་འགྲོ་
རྒྱུ་ཡིན།
ཁ་ལོ་བས་"ངོ་ཤེས་ཤིག་གིས་ཟེར་ན། དངུལ་ཁང་ལའང་བཀའ་བཀོད་རྣམས་ཤར་
ཕྱོགས་ནས་འབྱོར་གྱི་ཡོད་ཟེར། ཤར་ཕྱོགས་ནས་དངུལ་ཁང་ལ། 'ས་གཞིས་ཀྱི་སྟེང་ནས་
ཁེ་སྤོགས་ཡོད་དུ་ཆུག་མ་གཏོགས་ཁྱོད་ཚོ་སྒོ་རྒྱག་གི་ཡིན།' ཞེས་བཀའ་ཕབ་ཡོད་ཟེར།
ཞེས་བཤད།
"འོ་ན་བཀའ་བཀོད་ཀྱི་འཁོར་ལོ་འདི་གང་དུ་མཚམས་བཞག་ཡོད་དམ། ངས་མདའ་
ཁ་འདི་སུ་ལ་གཏད་ན་འགྲིག་གམ། ང་རང་ཉིད་ལྟོགས་ཤི་ཐེབས་སུ་འཇུག་མཁན་དེ་ཚོ་
འཆི་ལམ་དུ་མ་བཏང་བར་དུ་ང་རང་ཉིད་ལྟོགས་ཤི་རྒྱག་རྩིས་མེད།"
ངས་ཀྱང་མི་ཤེས། གཅིག་བྱས་ན་གསོད་དགོས་རྒྱུ་ཅི་ཡང་ཡོད་རྒྱུ་མ་རེད། གཅིག་བྱས་
ན་གནད་དོན་འདི་མིའི་ལག་ཏུ་མེད་པ་ཞིག་ཡིན་སྲིད། གཅིག་བྱས་ན་ཁྱོད་ཀྱིས་བཤད་པ་
ལྟར། འདི་ས་གཞིས་ཀྱིས་ལས་བཞིན་པ་ཞིག་ཡིན་སྲིད། གང་ལྟར་ང་ལ་བཏང་བའི་བཀའ་
བཀོད་ངས་ཁྱོད་ལ་གསལ་བཤད་བྱས་པ་ཡིན།
བོགས་ལེན་ཞིང་པས་“ངས་ཐབས་ཤེས་ཤིག་འཚོལ་དགོས་ཀྱི་འདུག ང་ཚོ་ཚང་མས་
ཐབས་ཤེས་ཤིག་འཚོལ་དགོས་ཀྱི་འདུག འདི་མཚམས་འཇོག་པའི་ཐབས་ཤེས་ཤིག་ཡོད་
རྒྱུ་རེད། འདི་ནི་ཐོག་རྒྱག་པའམ་ས་གཡོམ་པ་ལྟ་བུའི་རང་བྱུང་གི་འཇིགས་པ་མ་ཡིན་
པར། ང་ཚོར་འཕྲད་བཞིན་པའི་ཆག་སྒོ་འདི་ནི་མིས་བཟོས་པ་ཞིག་ཡིན་པས། འདི་ནི་ང་
ཚོས་འགྱུར་བ་གཏོང་ཐུབ་པ་ཞིག་ཡིན་ངེས།” ཞེས་བཤད། བོགས་ལེན་ཞིང་པ་སྒོ་ལམ་
བར་ནས་ཙོག་འདུག་བྱས། ཁ་ལོ་བས་འཕྲུལ་ཆས་ཀྱི་ལྡིར་སྒྲ་དང་བཅས་ཡང་བསྐྱར་ལས་
མགོ་བརྩམས། འཁོར་ལོའི་ལྕགས་ཐག་ཡར་འཐེན་མར་ལྷུང་བྱེད་ཅིང་། སྤོ་ཐོ་རྡུང་ཆས་
ཀྱིས་ས་ངོས་སུ་སྤར་ཤད་རྒྱག་བཞིན་འགྲོ་ལ། སོན་འདེབས་ཆས་ཀྱི་ཕོ་མཚན་རྣམས་ས་
ནང་དུ་སྣུན་བཞིན་འགྲོ། འདྲུད་འཐེན་འཕྲུལ་འཁོར་གྱིས་སྒོ་ར་འཕྲེད་ཀྱིས་གཤགས་
ནས་སོང་བས། ལོ་མང་རིང་ལ་རྐང་བརྫིས་ཀྱིས་མཁྲེགས་པོར་བཏང་བའི་སྒོ་རའི་ས་ངོས་
དེ་ད་ལྟ་ས་བོན་བཏབ་པའི་ཞིང་ས་ཞིག་ཏུ་གྱུར། འདྲུད་འཐེན་འཕྲུལ་འཁོར་གྱིས་ཡང་
བསྐྱར་ཐེངས་ཤིག་གཤགས་པས། ད་ལྟ་གཤག་གཏུབ་མ་ཐེབས་པའི་ས་ངོས་དབྱིན་ཁྲེ་བཅུ་
ཙམ་མ་གཏོགས་ལྷག་མི་འདུག འདྲུད་འཐེན་འཕྲུལ་འཁོར་དེ་ཡང་བསྐྱར་ཕྱིར་སླེབས་
ཤིང་། འཕྲུལ་འཁོར་གྱི་ཉེན་འགོག་ལྕགས་རྒྱུག་དེ་ཁང་པའི་ཟུར་སྣེ་ཞིག་ལ་འཁེལ་བས་
ཁང་པའི་གྱང་འགྱེལ་སོང་ཞིང་། དེ་དང་ཆབས་ཅིག་ཏུ་ཁང་པ་ཆུང་ཆུང་དེ་རྟེན་གཞི་
དང་བྲལ་སོང་། དེ་བས་ཁང་ཆུང་དེ་འགྲམ་དུ་འགྱེལ་ནས། སྲིན་འབུ་ཞིག་དང་འདྲ་བར་
ཡོངས་སུ་ཐོར་སོང་། ཁ་ལོ་བའི་བྱེ་འགོག་མིག་ཤེལ་གྱིས་ཁོའི་མིག་བཀབ་ཡོད་ལ། འགྱིག་
གི་གདོང་འབག་གིས་སྣ་གདོང་བཀབ། འདྲུད་འཐེན་འཕྲུལ་འཁོར་གྱིས་དྲང་ཐིག་ལྟར་
གཤགས་ནས་སོང་ཞིང་། དེའི་ལྡིར་སྒྲའི་ཁྲོད་ནས་མཁའ་དབུགས་དང་ས་གཞི་འདར་
འགུལ་བྱེད། བོགས་ལེན་ཞིང་པས་རང་ཉིད་ཀྱི་མེ་མདའ་ལག་ཏུ་བཟུང་ནས་འདྲུད་འཐེན་
འཕྲུལ་འཁོར་གྱི་རྗེས་སུ་བལྟས་ནས་བསྡད། ཁོའི་ཆུང་མ་ཁོའི་འགྲམ་དུ་ཡོད་ལ། ཁུ་སིམ་
པའི་བྱིས་པ་ཚོ་ཁོའི་རྒྱབ་ཕྱོགས་སུ་ཡོད། ཁོ་ཚོ་ཚང་མས་འདྲུད་འཐེན་འཕྲུལ་འཁོར་གྱི་
རྗེས་སུ་བལྟས་ནས་འདུག

ལེའུ་དྲུག་པ།

དམ་པ་ཁ་སེ་དང་ཋོམ་གཞོན་པ་གཉིས་ཀ་དེའུ་འབུར་གྱི་རྩེ་རུ་ལངས་ཏེ། ཇོ་ཌི་ཚང་གི་
གཞིས་ཀ་ལ་མར་བལྟས་ནས་བསྡད། གཞིས་ཀའི་ཟུར་ཞིག་ཏུ་ཡོད་པའི་ཚོན་རྩི་མ་བརྒྱབ་
པའི་ཁང་ཆུང་དེའི་ཟུར་གདོང་ཞིག་རལ་དུ་སོང་འདུག་ལ། ཁང་པ་དེ་རྟེན་གཞི་ནས་
ཡོངས་སུ་བཀོག་འདུག་པས། ད་ལྟ་རྒྱབ་ཕྱོགས་སུ་འཁྱོགས་འདུག དེ་བས། ཁང་པའི་
མདུན་ངོས་ཀྱི་སྒེའུ་ཁུང་རྫུན་མ་དག་གི་ངོས་རྣམས་གནམ་ས་འདྲེས་མཚམས་ཐད་ཀྱི་ནམ་
མཁའི་ངོས་སུ་གཏད་འདུག ཁང་མཐའི་ར་བ་རྣམས་མཐོང་རྒྱུ་མེད་ལ། སྲིང་བལ་སྡོང་པོ་
རྣམས་ཁང་པའི་སྒོ་རའི་ནང་དུ་ག་ས་གང་དུ་སྐྱེས་ཤིང་། ཁང་པའི་གྱང་འགྲམ་དུའང་སྐྱེས་
འདུག སྲིང་སྡོང་རྣམས་འབྲུ་ཁང་གི་མཐོ་དམའ་དང་མཉམ་པ་ཞིག་སྐྱེས་འདུག ཕྱི་ཁང་
དེ་གཞིས་ཀའི་འགྲམ་ཟུར་ནས་མར་ཡོད་ཅིང་། ཕྱི་ཁང་དེའི་ཁ་གཏད་དུའང་སྲིང་སྡོང་
སྟུག་པོ་སྐྱེས་འདུག བྱིས་པ་རྐང་རྗེན་དང་རྟ་ཕོའི་རྨིག་པ། ཤིང་རྟ་འཁོར་ལོ་བཅས་སྟེང་
དུ་སོང་ནས་འཇགས་འཇགས་སུ་བཏང་ཡོད་པའི་སྒོ་རའི་ས་ངོས་མཁྲེགས་པོའི་སྟེང་དུ་
དེང་སང་རྨོ་འདེབས་བྱས་འདུག་པས། ད་ལྟ་དེའི་སྟེང་དུ་ཐལ་མདོག་བབས་པའི་སྲིང་
སྡོང་ལྗང་ནག་གིས་ཁེངས། ཋོམ་གཞོན་པས་ལྕང་སྡོང་ཐར་ཐོར་གྱི་འགྲམ་དུ་ཡོད་པའི་
རྟ་བྲེས་དང་། སྔོན་ཆད་ཁྲོན་པ་ཡོད་མྱོང་སའི་ཨར་འདམ་གཞི་གདན་བཅས་ལ་ཡུན་རིང་
ཞིག་ལ་བལྟས། མཇུག་མཐར་ཁོས་“ ཨོ། སྟོན་པ་ཡེ་ཤུ། འདིར་དམྱལ་བ་དངོས་སུ་སླེབས་པ་
ཐག་ཆོད་རེད། འདི་ན་མི་གཅིག་ཀྱང་མི་འདུག” ཅེས་བཤད། མཇུག་མཐར་ཁོ་རང་དེའུ་
འབུར་ངོས་ནས་མར་བབས་པས་ཁ་སེ་ཡིས་ཁོའི་རྗེས་དེད། ཁོས་སྟོང་པར་ལུས་པའི་འབྲུ་
ཁང་གི་ནང་དུ་བལྟས། འབྲུ་ཁང་གི་མཐིལ་གཅལ་སྟེང་དུ་སོག་མ་བརྡུངས་མ་ཐར་ཐོར་རེ་
འདུག་ལ། དེ་ནས་ཁོས་འབྲུ་ཁང་གི་ཟུར་ཞིག་ཏུ་ཡོད་པའི་དྲེལ་ཁང་ལ་བལྟས། ཁོས་ཁང་
པའི་ནང་དུ་ལྟ་བཞིན་པའི་སྐབས་སུ། མཐིལ་གཅལ་ངོས་ནས་ཅབ་སྒྲ་རེ་གྲག་བྱུང་ལ། དེ་
དང་ཆབས་ཅིག་ཏུ་ཙི་གུ་ཁྱིམ་ཚང་གཅིག་སོག་མའི་འོག་ཏུ་བྲོས་སོང་། ཇོ་ཌི་ཡིས་ལག་ཆ་
འཇོག་ཁང་གི་སྒོ་ཐེམ་བར་ནས་འགྲོ་མཚམས་བཞག ལག་ཆ་འཇོག་ཁང་དུ་ལག་ཆ་ཅི་
ཡང་མཐོང་རྒྱུ་མེད་ཅིང་། ཤུལ་དུ་ལྷག་པ་ནི་གཤོལ་ལྕགས་ཆག་པོ་གཅིག་དང་། ལག་ཆ་
ཁང་གི་ཟུར་ཁུག་ཅིག་ཏུ་ཡོད་པའི་རྩྭ་སྡེམ་ལྕགས་སྐུད་སྡེམ་ཆག་ཅིག རྩྭ་འབྲེག་ཆས་ཀྱི་
ལྕགས་འཁོར། ཙི་གུས་མུར་པའི་དྲེལ་གྱི་སྐེ་ལུང་། ལེབ་ལེབ་ཏུ་བཅོས་ཤིང་བཙའ་དང་
སྣུམ་གྱིས་ཟོས་པའི་སྣུམ་ཟོ། གཟེར་བུ་ཞིག་གི་སྟེང་ནས་བཀལ་བའི་ལས་དོར་རྙིང་རལ་
གཅིག་བཅས་རེད། ཇོ་ཌི་ཡིས་འདིར་ཅི་ཡང་ལྷག་མི་འདུག ངེད་ཚང་ལ་ལག་ཆ་ཡག་
པོ་ཁག་ཅིག་ཡོད། འདིར་ཅི་ཡང་ལྷག་མི་འདུག” ཅེས་བཤད།
ཁ་སེ་ཡིས་གལ་སྲིད་ང་དེང་སང་ད་དུང་ཆོས་དཔོན་ཞིག་ཡིན་རྒྱུ་ན། ངས་དཀོན་
མཆོག་གིས་ལྷ་དམག་ཕབ་པ་རེད་ཟེར་ངེས་རེད། འོན་ཀྱང་། ད་ངས་འདིར་ཅི་ཞིག་བྱུང་
བ་མི་ཤེས། ང་རང་གནས་འདི་དང་ཁ་བྲལ་ནས་ཡུན་རིང་འགོར་སོང་བས་གོ་ཐོས་ཅི་ཡང་
མ་བྱུང་ཞེས་བཤད། དེ་ནས་ཁོ་ཚོ་སྲིང་སྡོང་བརྒྱུད་ནས་ཕར་ཕྱོགས་ཀྱི་ཨར་འདམ་གྱི་
ཁྲོན་པའི་ཁ་ལེབ་ཀྱི་ཕྱོགས་སུ་སོང་། སྲིང་སྡོང་གི་སྟེང་དུ་སྲིང་བལ་གྱི་ཐེའུ་ཐོགས་ཡོང་
གི་འདུག་ལ། ས་ངོས་ཡོངས་སུ་རྨོ་འདེབས་བྱས་ཟིན།
ཇོ་ཌི་ཡིས་ང་ཚོས་འདིར་རྨོ་འདེབས་རྩ་བ་ནས་བྱས་མྱོང་མེད། ང་ཚོས་ས་འདི་སྟོང་
པར་བཞག་ཡོད། ད་ལྟ་ལྟོས་དང་། རྟ་ཞིག་སྒོ་རའི་ནང་དུ་ཁྲིད་ཡོང་དགོས་ན་སྲིང་སྡོང་
དེ་དག་གི་སྟེང་དུ་མ་བརྫིས་པར་ཡོང་ཐབས་བྲལ།" ཞེས་བཤད། ཁོ་ཚོ་སྐམ་པོར་ལུས་པའི་
ཆུ་བྲེས་ཁ་རུ་ལངས་ནས་བསྡད། ཆུ་བྲེས་ཀྱི་འོག་ཏུ་སྐྱེས་པའི་རྒྱུན་ལྡན་གྱི་ལྡུམ་བུ་དེ་
རྣམས་མེད་པར་གྱུར་འདུག་ལ། ཤིང་གི་ཆུ་བྲེས་མཐུག་པོ་རྙིང་པ་དེ་ད་ལྟ་བསྐམས་ནས་
གས་ཁ་ཤོར་ཡོད། ཁྲོན་པའི་ཁ་ལེབ་སྟེང་གི་ཆུ་འཐེན་གཅུས་ཕུར་གྱི་སྣེ་གནམ་ལ་གཏད་
འདུག་ཅིང་། དེའི་གཅུས་རིས་བཙའ་ཡིས་ཟོས་འདུག་ལ་གཅུས་གདན་མཐོང་ལམ་དུ་མི་
འདུག ཇོ་ཌི་ཡིས་ཁྲོན་པའི་ནང་དུ་བལྟས་ཞིང་། དེ་ནས་ནང་དུ་མཆིལ་མ་ཞིག་འཕངས་
རྗེས་རྣ་བས་ཉན་ནས་བསྡད། དེ་ནས་ཁོས་ནང་དུ་ས་ཐོ་ཞིག་འཕངས་རྗེས་ཡང་བསྐྱར་རྣ་
ཉན་བྱས་རྗེས་འདི་ནི་ཁྲོན་པ་ཡག་པོ་ཞིག་ཡིན། འོན་ཀྱང་། ད་ལྟ་ཆུ་སྒྲ་མི་འདུག” ཅེས་
བཤད། ཁོ་ཁང་པའི་ནང་དུ་འགྲོ་བར་ཅུང་འཚེར་སྣང་ཡོད་པ་འདྲ། ཁོས་ཁྲོན་པའི་ནང་དུ་
ས་ཐོ་གཅིག་མཇུག་གཉིས་མཐུད་དུ་འཕངས་རྗེས་‘གཅིག་བྱས་ན་ཁོ་ཚོ་ཚང་མ་ཤི་སོང་
བ་ཡིན་རྒྱུ་རེད། འོན་ཀྱང་། དེ་ལྟ་ནའང་གཅིག་གིས་ང་ལ་དེ་སྐོར་བཤད་ཡོད་ངེས་རེད།
གང་ལྟར་ང་ལ་གནས་ཚུལ་ཞིག་འབྱོར་ཡོད་རྒྱུ་རེད།" ཅེས་བཤད།
གཅིག་བྱས་ན་ཁོ་ཚོས་ཁང་པའི་ནང་དུ་འཕྲིན་ཡིག་གམ་ཡང་ན་གཅིག་བཞག་ཡོད་
སྲིད། ཁོ་ཚོས་ཁྱོད་བཙོན་ལས་ཕྱིར་ཡོང་གི་ཡོད་པ་ཤེས་ཡོད་དམ།
ཇོ་ཌི་ཡིས་ངས་མི་ཤེས། ངས་བལྟས་ན་ཤེས་ཡོད་རྒྱུ་མ་རེད། ང་རང་ཉིད་ཀྱིས་ཀྱང་
གཟའ་འཁོར་གཅིག་ཙམ་གྱི་སྔོན་དུ་མ་གཏོགས་མ་ཤེས།" ཞེས་བཤད།
འགྲོ། ཁང་པའི་ནང་དུ་སོང་ནས་གཅིག་བལྟ། འདིའི་བཟོ་ལྟ་ཡོངས་སུ་ཤོར་འདུག
ཁང་རྒན་འདིའི་མགོ་ཐོག་ལ་སྡུག་གནམ་གྱིས་མི་ཐེག་པ་ཞིག་སླེབས་པ་འདྲ།" ཁོ་གཉིས་
གཡོ་འཁྱོག་ཐེབས་ཡོད་པའི་ཁང་པ་དེའི་ཕྱོགས་སུ་སོང་། སྒོ་ཁྱམས་ཀླད་ཁེབས་ཀྱི་ཀ་
བ་གཉིས་ཕྱི་ལོགས་སུ་འཁྱོག་ཡོད་པའི་རྐྱེན་གྱིས། ཀླད་ཁེབས་ཀྱི་སྣེ་གཅིག་དམའ་སར་
བརྡིབས་ཟིན། ཁང་པའི་ཟུར་གདོང་གཅིག་ནང་དུ་བརྡིབས་འདུག་ལ། དྲ་མིག་ལྟ་བུའི་ཤིང་
ཆག་ཐར་ཐོར་བར་ནས་ཟུར་སྣེ་ཞིག་ཏུ་ཡོད་པའི་ཁང་མིག་དེ་མཐོང་ཐུབ། ཁང་པའི་མདུན་
སྒོ་དེ་ནང་དུ་ཕྱེས་འདུག་ལ། མདུན་སྒོའི་ཐད་ཀར་ཡོད་པའི་སྲ་ཞིང་བརྟན་པའི་སྒོ་ཆེན་
དམའ་མོ་དེ་རང་ཉིད་ཀྱི་ཀོ་བའི་སྦྲེལ་སྒྲོག་སྟེང་ནས་ཕྱི་རུ་ཕྱེས། ཇོ་ཌི་ཤིང་དུམ་གྲུ་བཞི་
ནར་མོས་གྲུབ་པའི་སྒོ་ཐེམ་དུ་སླེབས་པ་ན་འགྲོ་མཚམས་བཞག་ནས་སྒོ་ཐེམ་ད་དུང་ཡང་
འདིར་འདུག གཅིག་བྱས་ན་ཁོ་ཚོ་འདིར་བསྡད་མེད་པ་ཡིན་རྒྱུ་རེད། ཡང་མིན་ན་ཨ་
མ་གྲོངས་པ་ཡིན་རྒྱུ་རེད།” ཅེས་བཤད། ཁོས་མདུན་སྒོའི་ཐད་ཀྱི་སྒོ་ཆེན་ལ་མཛུབ་སྟོན་
བྱས་“གལ་སྲིད་ཨ་མ་ཡོད་ཚེ། སྒོ་ཆེན་དེ་ལ་ལྕགས་ལུང་བསྐོན་ཡོད་ཐག་ཆོད་ཡིན། དེ་
ནི་ཁོ་མོས་ནམ་ཡང་བརྗེད་མེད་དུ་སྒྲུབ་པའི་ལས་འགན་ཞིག་ཡིན། ཇོ་ཌི་ཡི་མིག་ཀོང་
རློན་པར་གྱུར་ཇེ་ཁོབ་ཚང་གི་ཁྱིམ་དུ་ཕག་པ་འཛུལ་ནས་ཕྲུ་གུ་དམར་འབྱར་དེ་ཟོས་པ་
ནས་བཟུང་། ཨ་མས་སྒོ་ཆེན་དེ་རྟག་ཏུ་རྒྱག་གི་ཡོད། མི་ལེ་ཇེ་ཁོབ་སྐབས་དེར་འབྲུ་ཁང་
དུ་ཕྱིན་པ་ཙམ་རེད། ཁོ་མོ་ཁྱིམ་དུ་ལོག་དུས་ཕག་པས་ཕྲུ་གུ་དེ་བཟའ་བཞིན་པའི་སྒང་
རེད་ཟེར། སྐབས་དེར་མི་ལེ་ཇེ་ཁོབ་ལ་མངལ་ཆགས་ཡོད་པ་དང་། གནས་ཚུལ་དེ་བྱུང་
བས་ཁོ་མོར་སྡུག་བསྔལ་བཟོད་གླགས་མེད་པ་སྐྱེས་པ་རེད། ཁོ་མོ་སྡུག་བསྔལ་དེ་ལས་
ཐར་ཐབས་མ་བྱུང་ལ། དུས་དེ་ནས་བཟུང་ཁོ་མོ་བླ་འཁྱམས་པ་ལྟ་བུར་གྱུར་པ་རེད། འོན་
ཀྱང་། ཨ་མར་གནས་ཚུལ་དེ་ལས་སློབ་གསོ་ཐོབ་ཅིང་།དུས་དེ་ནས་བཟུང་ཁོ་མོ་རང་ཉིད་
ཁྱིམ་དུ་ཡོད་ན་མ་གཏོགས་ཁང་པའི་སྒོ་ཆེན་རྒྱུན་དུ་རྒྱག་གི་ཡོད། ལས་འགན་དེ་ཁོ་མོས་
ནམ་ཡང་བརྗེད་མྱོང་མེད། གཅིག་བྱས་ན་ཁོ་ཚོ་གནས་སྤར་སོང་བ་ཡིན་རྒྱུ་རེད། ཡང་
མིན་ན་ཨ་མ་གྲོངས་སོང་བ་ཡིན་རྒྱུ་རེད།" ཁོས་ཤིང་ལེབ་ཀྱི་གས་སྲུབས་བར་ནས་ཐབ་
ཚང་དུ་བལྟས། སྒེའུ་ཁུང་ཚང་མ་བཅག་འདུག་ལ་ཕྱི་རོལ་ནས་འཕངས་པའི་རྡོ་བ་རྣམས་
པང་གཅལ་སྟེང་དུ་ལྷུང་འདུག སྒོ་དང་ཐག་ཉེ་ཤོས་ཀྱི་པང་གཅལ་དང་གྱང་ངོས་ཚང་མར་
གཏོར་བརླག་ཚབས་ཆེན་ཐེབས་འདུག་ལ། ཕྱི་རོལ་ནས་འཁྱམས་ཡོང་བའི་ཐལ་རྡུལ་
རྣམས་པང་ལེབ་ངོས་སུ་བབས་འདུག ཇོ་ཌི་ཡིས་ཤེལ་ཆག་དང་རྡོ་བར་མཛུབ་སྟོན་བྱེད་
བཞིན་"བྱིས་པ་ཚོ་རེད། ཁོ་ཚོ་སྒེའུ་ཁུང་ཞིག་གཅོག་པའི་ཆེད་དུ་ལེ་དབར་ཉི་ཤུར་རྐང་
ཐང་དུ་འགྲོ་དགོས་ཐུག་ཀྱང་འགྲོ་ཡི་རེད། ང་རང་ཉིད་ཀྱིས་ཀྱང་དེ་ལྟར་བྱས་མྱོང་། ཁང་པ་
ཞིག་ག་དུས་ཁང་སྟོང་དུ་ལུས་ན་ཁོ་ཚོས་ལམ་སེང་ཤེས་ཀྱི་རེད། ཁོ་ཚོས་ལས་སླ་མོས་ཤེས་
ཀྱི་རེད། ཁྱིམ་ཚང་ཞིག་གནས་སྤར་ཚེ་ཁོ་ཚང་གི་སྒེའུ་ཁུང་གི་ཤེལ་སྒོ་གཅོག་རྒྱུ་དེ་བྱིས་པ་
ཚོའི་ལས་འགན་ཨང་དང་པོ་ཡིན།” ཞེས་བཤད། ཐབ་ཚང་དུ་ཁྱིམ་ཆས་ཅི་ཡང་མི་འདུག
ཐབ་ཀ་མེད་ལ་ཐབ་ཀའི་དུད་ཁུང་ཕུད་སའི་གྱང་ངོས་ཀྱི་བུ་ག་དེ་ལས་དཀར་འོད་མངོན།
འཁྲུད་གཞོང་ཆ་སྒམ་སྟེང་དུ་སྦི་རག་ཁ་འབྱེད་ཆས་ཤིག་ཡོད་ལ། ཁ་འབྱེད་ཆས་དེའི་ཤིང་
གི་ཡུ་བ་དེ་ཡང་མི་མངོན། ཇོ་ཌི་ཁང་པའི་ནང་དུ་གཟབ་གཟབ་ངང་སོང་ཞིང་། ཁོའི་གོམ་
སྟབས་རེ་རེ་དང་བསྟུན་ནས་རྐང་འོག་གི་པང་གཅལ་གྱིས་འཁུན་སྒྲ་རེ་རེ་འབྱིན། ཧྥི་ལ་
ཌེལ་ཧྥི་ཡའི་ཟིན་ཐོ་”ཞེས་པའི་ཚགས་པར་གྱི་པར་ཐེངས་རྙིང་པ་ཞིག་ཐང་ལ་ལྷུང་ནས་
གྱང་ངོས་སུ་བསྙེས་འདུག་ལ། ཚགས་པར་གྱི་ཤོག་མདོག་སེར་པོར་གྱུར་ཅིང་སྣེ་མོ་ཚང་
མ་འཁྱིལ་ནས་འདུག ཇོ་ཌི་ཡིས་ཉལ་ཁང་གི་ནང་དུ་བལྟས། ཉལ་ཁང་དུ་ཉལ་ཁྲི་མེད་ལ་
རྐུབ་སྟེགས་ཀྱང་མེད། མདོར་ན་ཅི་ཡང་མེད། གྱང་ངོས་སུ་ཁ་བྱང་ལ་གཤོག་དམར་ཞེས་
བཀོད་པའི་ཨིན་ཌིའི་བུ་མོ་ཞིག་གི་ཚོན་ལྡན་འདྲ་རིས་ཤིག་བཀལ་འདུག ཉལ་ཁྲིའི་པང་
ལེབ་གཅིག་གྱང་ངོས་སུ་ཁེན་ནས་བཞག་འདུག་ལ། ཉལ་ཁང་གི་ཟུར་ཁུག་ཅིག་ཏུ་བུད་
མེད་ཀྱི་ཀོ་ལྷམ་ཕྱི་རྟིང་མཐོན་པོ་ཅན་ཞིག་འདུག དེའི་སྔ་རྟིང་ཡར་གུག་ཅིང་སྔ་རྟིང་གི་
གུག་མཚམས་སུ་གས་ཆག་བྱུང་ཡོད། ཇོ་ཌི་ཡིས་ལྷམ་དེ་ལག་ཏུ་བླངས་ནས་ངས་འདི་
ཤེས་ཀྱི་འདུག འདི་ཨ་མའི་རེད། ད་འདི་གོན་ནས་རལ་ཚར་འདུག ཨ་མ་ལྷམ་ཆ་འདི་
ལ་ཧ་ཅང་དགའ་བོ་ཡོད། ཁོ་མོས་ལྷམ་ཆ་འདི་ལོ་མང་པོར་གོན་པ་རེད། མ་རེད། ཁོ་ཚོ་
གནས་སྤར་བ་རེད། ཅ་ལག་ཚང་མ་འཁྱེར་ནས་གནས་སྤར་བ་རེད།" ཅེས་བཤད།
ད་ལྟ་ནུབ་ཁའི་ཉི་མ་དམའ་སར་བབས་འདུག་ལ། ཉི་འོད་དེ་ཁ་ཟུར་ལ་གཏད་པའི་
སྒེའུ་ཁུང་ལས་འཕྲོས་ནས། ས་རུ་ཐོར་ཡོད་པའི་ཤེལ་ཆག་དག་གི་སྣེ་རུ་འཁེལ་བས་འོད་
ལམ་ལམ་བྱེད། མཇུག་མཐར་ཇོ་ཌི་ཁ་ཕྱིར་འཁོར་ནས་སྒོ་ཁྱམས་སུ་ཕྱིར་ལོག ཁོ་སྒོ་ཁྱམས་
སུ་ས་ལ་བསྡད་ནས་རྐང་རྗེན་གཉིས་ཀ་སྒོ་ཐེམ་གྲུ་བཞི་ནར་མོའི་སྟེང་དུ་བཞག དགོང་ཕྱི་
དྲོའི་ཉི་ཟེར་ཞིང་ནང་དུ་ཕོག་པས་སྲིང་བལ་སྡོང་པོ་དག་གིས་ས་ངོས་སུ་གྲིབ་མ་རིང་པོ་
རེ་འཐེན་འདུག་ལ། ལོ་མ་རྣམས་བྱ་སྤུ་བཞིན་ཐོར་ཟིན་པའི་ལྕང་སྡོང་དེས་ཀྱང་གྲིབ་
མོ་རིང་པོ་ཞིག་སྤྲོས་ནས་འདུག
ཁ་སེ་ཡོང་ནས་ཇོ་ཌི་ཡི་འགྲམ་དུ་སར་བསྡད་ནས་ཁོ་ཚོས་ཁྱོད་ལ་འཕྲིན་ཡིག་གཅིག་
ཀྱང་བྲིས་མྱོང་མེད་དམ།” ཞེས་དྲིས།
བྲིས་མ་མྱོང་། ངས་གོང་དུ་བཤད་པ་ལྟར། ཁོ་ཚོ་ནི་འཕྲིན་ཡིག་འབྲི་མཁན་གྱི་རིགས་
དེ་མིན། ཨ་ཕས་འབྲི་ཤེས་མོད་འབྲི་ཡི་མ་རེད། ཁོ་འཕྲིན་ཡིག་འབྲི་རྒྱུར་མི་དགའ་ལ།
འཕྲིན་ཡིག་འབྲི་དགོས་ཟེར་དུས་ཁོ་ལ་གྲང་འདར་ཞིག་བརྒྱབ་ཡོང་། ཁོས་རྩིས་ཐོའི་
དཀར་ཆག་བྲིས་པ་གཞན་པ་སུ་ལས་ཀྱང་མི་དམན་མོད། འོན་ཀྱང་། ཁོ་དོན་དག་ཆུང་
ཚགས་རེའི་དོན་དུ་འཕྲིན་ཡིག་འབྲི་མཁན་དེ་འདྲ་མིན།" ཁོ་གཉིས་གཤིབ་ནས་བསྡད་
དེ་མིག་ཟུང་གིས་རྒྱང་རིང་ལ་བལྟས་ནས་བསྡད། ཇོ་ཌི་ཡིས་ཁོའི་ཕྱི་སྟོད་ཐུམ་སྒྲིལ་དེ་
འགྲམ་ནས་ཁྱམས་མཐིལ་དུ་བཞག ཁོའི་ཁོམ་ལོང་བྱུང་ཡོད་པའི་ལག་ཟུང་གིས་རང་ཉིད་
ལ་ཐ་མག་ཅིག་བསྒྲིལ་ནས་འཇམ་པོ་བཟོས་རྗེས་མེ་བསྒྲོན། ཁོས་དབུགས་རིང་ཞིག་གིས་
ཐ་མག་བརྔུབས་པ་ན་ཁོའི་སྣ་སྦུག་གཉིས་ལས་དུ་བ་སྔོ་ལོང་ལོང་དུ་འཕྱུར་ཡོང་།དེ་ནས་
ཁོས་གཅིག་འགྲིག་མི་འདུག འདིར་དོན་དམ་པར་ཅི་ཞིག་བྱུང་བ་རེད་ཟེར་ན་མཛུབ་
མོ་འཛུགས་རྒྱུ་མི་འདུག་མོད། འོན་ཀྱང་། འདིར་དངོས་གནས་དོན་དག་ངན་པ་ཞིག་
བྱུང་བ་ཐག་ཆོད་རེད། ངེད་ཚང་གི་ཁང་པ་གཡོ་འཁྱོག་ཏུ་བཏང་འདུག་ལ། ངེད་ཚང་གི་
བཟའ་མི་ཚང་མ་གར་སོང་ཆ་མེད་དུ་གྱུར་འདུག” ཅེས་བཤད།
ཁ་སེ་ཡིས་"ངས་ཆོས་ཞུགས་ཁྲུས་དབང་བསྐུར་སའི་ཆུ་དོང་དེ་ཕར་ཕྱོགས་དེ་ན་ཡོད།
ཁྱོད་བྱིས་པ་སེམས་གནག་ཅིག་མིན་མོད། འོན་ཀྱང་ཧ་ཅང་འཚུབ་པོ་ཅིག་ཡིན། ཁྱོད་
གླང་གདོང་ཅན་གྱི་སྒོ་ཁྱི་ཞིག་དང་འདྲ་བར་བུ་མོ་དེའི་རལ་བར་འཐམས་ཡོད། ང་ཚོས་
དམ་པའི་རྣམ་ཤེས་ཀྱི་མཚན་ཐོག་ནས་ཁྱོད་གཉིས་ལ་ཁྲུས་དབང་བསྐུར་ཞིང་། ང་ཚོས་
ཁྲུས་དབང་སྐུར་བཞིན་པའི་སྐབས་སུ་ཁྱོད་ཀྱི་ལག་པས་ད་དུང་ཡང་བུ་མོ་དེའི་རལ་བར་
འཐམས་ནས་འདུག སྐབས་དེར་ཋོམ་རྒན་པོས། 'ཁོ་ཆུ་འོག་ཏུ་གནོན་ལ་སྡོད།' ཅེས་
བཤད་པས། ངས་ཁྱོད་ཀྱི་མགོ་བོ་འོག་ཏུ་མནན་ནས་ཆུ་ངོས་སུ་ཆུ་བུར་ཐོན་ཞིང་། ཁོ་
མོའི་རལ་བ་གཏོང་བའི་བར་དུ་ཁྱོད་ཀྱི་མགོ་བོ་མ་གློད། ཁྱོད་བྱིས་པ་སེམས་གནག་ཅིག་
མིན་མོད། འོན་ཀྱང་བྱིས་པ་འཚུབ་པོ་ཅིག་ཡིན། མཚམས་ལ་ལར་བྱིས་པ་འཚུབ་པོ་ཚོ་
འཚར་ལོངས་བྱུང་དུས། ཁོ་ཚོའི་སེམས་ཁོང་དུ་དམ་པའི་རྣམ་ཤེས་ཀྱི་སྒུལ་ཤུགས་གཞན་
ལས་ཀྱང་ཆེ་བ་འཁྲུངས་ཀྱི་ཡོད ཅེས་བཤད།
ལུས་པོ་སྐམ་ཞིང་རིད་པའི་བྱི་ལ་ཞིག་འབྲུ་ཁང་ནས་ཕྱི་ལོགས་སུ་འཇབ་བཞིན་སླེབས།
བྱི་ལ་དེ་སྲིང་སྡོང་གསེང་བརྒྱུད་ནས་སྒོ་ཁྱམས་སྣེ་རུ་སླེབས་ཤིང་། སྒོ་ཁྱམས་ཀྱི་སྟེང་དུ་ཁུ་
སིམ་པོས་ལྡིང་ནས་མི་གཉིས་ཀྱི་ཕྱོགས་སུ་དལ་མོར་ཡོང་། བྱི་ལ་དེ་མི་གཉིས་ཀའི་རྒྱབ་
ཕྱོགས་སུ་ཡོང་ནས་དཀྱིལ་མཚམས་སུ་ས་ལ་བསྡད། བྱི་ལས་མཇུག་མ་མཐིལ་གཅལ་གྱི་
སྟེང་ནས་བསྣར་ཞིང་མཇུག་མའི་རྩེ་མོ་ཐང་དུ་རྡེབ་ཙམ་རྡེབ་ཙམ་བྱས། བྱི་ལ་དེ་ས་ལ་
བསྡད་རྗེས་མིག་ཟུང་གིས་མི་གཉིས་ཀྱིས་ཅེར་ཡོད་སའི་རྒྱང་རིང་གི་ཕྱོགས་སུ་རྒྱང་མིག་
འཕངས།
ཇོ་ཌི་ཡིས་བྱི་ལ་འདི་ལ་བལྟས། ‘དཀོན་མཆོག་མཁྱེན། ལྟོས་དང་འདིར་སུ་སླེབས་
འདུག འདིར་ད་དུང་གནས་སྡོད་མཁན་ཡོད་ཤག་རེད། ཁོས་ལག་པ་བསྲིངས་པ་ན། བྱི་
ལ་དེ་ཁོའི་ལག་པས་མི་སྙོབ་སར་ཕར་བྲོས་ཤིང་། དེ་ནས་ཡང་བསྐྱར་སར་ཕྱིར་བསྡད་ནས་
སྡེར་མོ་ཡར་བཀྱགས་ནས་སྡེར་མཐིལ་ལྡག་བཞིན་བསྡད། ཇོ་ཌི་ཡིས་བྱི་ལ་ལ་ལྟ་བཞིན་
གདོང་ལ་མགོ་འཐོམ་པའི་མདངས་ཤིག་ཤར་ནས་ད་ངས་དོན་དག་ཅི་བྱུང་ཤེས་སོང་། བྱི་
ལ་འདིས་ང་ལ་འདི་གར་ཅི་ཞིག་འགྲིག་མེད་པ་ཤེས་སུ་བཅུག་སོང་། ཞེས་འུར་བརྒྱབ།
ཁ་སེ་ཡིས་ངས་བལྟས་ན་འདི་གར་མ་འགྲིག་པ་མང་པོ་འདུག" ཅེས་བཤད།
“མ་རེད། གནད་དོན་ཡོད་ས་གནས་འདི་གཅིག་པོ་མ་རེད། བྱི་ལ་འདི་རན་སི་ཚང་
ལྟ་བུའི་ཁྱིམ་མཚེས་ཤིག་ཏུ་གནས་མི་སྤོ་དོན་ཅི་ཡིན་ནམ། ཁང་སྟེང་གི་ཤིང་ཆ་སུ་གཅིག་
གིས་ཀྱང་བརྐུ་འཁྱེར་བྱས་མེད་དོན་ཅི་ཡིན་ནམ། ཁང་པ་འདིའི་ནང་དུ་ཟླ་ངོ་གསུམ་
བཞིའི་རིང་ལ་མི་སྡོད་མཁན་མེད་རུང་། མི་གཅིག་གིས་ཤིང་ཆ་རྐང་གཅིག་ཀྱང་བརྐུས་
མི་འདུག འབྲུ་ཁང་གི་སྟེང་དུ་ཤིང་ལེབ་ཡག་པོ་རེ་ཡོད་ལ། ཁང་པའི་སྟེང་དུ་ཤིང་ལེབ་
སྤུས་དག་ཧ་ཅང་མང་པོ་ཡོད། ད་དུང་སྒེའུ་ཁུང་གི་མཐའ་སྒྲོམ། འདི་དག་ཀྱང་སུ་གཅིག་
གིས་ཀྱང་འཁྱེར་མི་འདུག འདི་འགྲིག་མི་འདུག འདི་ནི་ང་ལ་སེམས་ཁུར་ཡོང་བའི་རྒྱུ་
རྐྱེན་གཙོ་བོ་དེ་རེད་ལ། འདི་ཡང་ངས་ཧ་མི་གོ་བའི་གནད་དོན་དེ་རེད།”
ཁ་སེ་ཡིས་རེད་ཡ། དེས་ན་འདིས་ཁྱོད་ལ་ཅི་ཞིག་ཧ་གོ་རུ་བཅུག་སོང་། ཞེས་འདྲི་
བཞིན། རང་ཉིད་ཀྱི་རྐང་མགོའི་ལྷམ་ཕུད་ནས་ཕྲ་ལ་རིང་བའི་རྐང་མཛུབ་དག་སྒོ་ཐེམ་
སྟེང་དུ་འགུལ་འགུལ་བྱས།
ངས་མི་ཤེས། བལྟས་ཡོང་ན་འདི་ན་ཁྱིམ་མཚེས་གཅིག་ཀྱང་མེད་པ་འདྲ། གལ་སྲིད་
ཁྱིམ་མཚེས་རེ་ཡོད་ན་ཤིང་ལེབ་ཡག་པོ་དེ་ཚོ་ད་མཚམས་འདིར་ཡོད་རྒྱུ་རེད་དམ། གང་
ཡིན་ཟེར་ན། སྟོན་པ་ཡེ་ཤུ། ཡེ་ཤུའི་འཁྲུངས་སྐར་དུས་ཆེན་ཞིག་གི་སྐབས་སུ། ཨལ་བྷེར་
ཋི་རན་སི་ཡིས་ཁོ་ཚང་གི་ཁྱིམ་མི་ཚང་མ་ཨོག་ལ་ཧོ་མ་གྲོང་ཁྱེར་དུ་ཁྲིད་ཅིང་། སྐབས་
དེར་ཁོ་ཚོས་བྱིས་པ་དང་སྒོ་ཁྱི་ཚང་མའང་ཁྲིད་པ་རེད། ཁོ་ཚོ་གྲོང་ཁྱེར་དེར་ཡོད་པའི་སྤུན་
མཆེད་ཅིག་གི་ཁྱིམ་ལ་མགྲོན་དུ་ཕྱིན་པ་རེད་མོད། འོན་ཀྱང་། ཡུལ་མི་ཚོས་ཁོ་ཚང་གིས་
གྱེས་ཚིག་ཙམ་ཡང་མ་ཞུས་པར་ཁུ་སིམ་པོས་གནས་སྤར་སོང་བ་ཡིན་རྒྱུ་རེད་སྙམ་པ་རེད་
ལ། དེ་ཡང་ཁོས་གཅིག་ལ་བུ་ལོན་ཆད་པའམ། ཡང་ན་བུད་མེད་ཅིག་གིས་ཁོ་མུ་མཐུད་
དུ་སྡོད་ཐབས་མེད་པ་བྱས་པས་ཡིན་རྒྱུ་རེད་སྙམ་པ་རེད། གཟའ་འཁོར་གཅིག་གི་རྗེས་སུ་
ཨལ་བྷེར་ཋི་ཕྱིར་སླེབས་དུས། ཁོ་ཚང་གི་ཁང་པ་སྟོང་པར་ཕུད་ཡོད་པ་རེད། ལྕགས་ཐབ་
འཁྱེར་ཟིན་ལ་ཉལ་ཁྲིའང་འཁྱེར་ཟིན་ཞིང་། སྒེའུ་ཁུང་གི་མཐའ་སྒྲོམ་ཡང་འཁྱེར་ཟིན་པ་
མ་ཟད། ཁང་པའི་ལྷོ་ངོས་སུ་དབྱིན་ཁྲེ་བརྒྱད་ཙམ་གྱི་ཤིང་ལེབ་ཚང་མ་འཁྱེར་ཟིན་པས། ཕྱི་
ལོགས་ནས་བལྟས་ན་ཐད་ཀར་ཁང་པའི་ནང་མཐོང་ཐུབ་པ་བྱས་ཡོད། ཁོ་ཁྱིམ་དུ་སླེབས་
པའི་ཉིན་དེར། མུ་ལེ་གྷི་རེབ་ཀྱིས་ཁང་སྒོ་གསུམ་དང་ཁྲོན་པའི་ཆུ་མདའ་བཅས་འཁྱེར་
བཞིན་པའི་སྒང་ཡིན་པ་རེད། ཅ་ལག་ཚང་མ་ཕྱིར་འདུ་བར་ཨལ་བྷེར་ཋི་གཟའ་འཁོར་
གཉིས་ཀྱི་རིང་ལ་ཡར་རྒྱུག་མར་རྒྱུག་བྱེད་དགོས་བྱུང་བ་རེད།
ཁ་སེ་ཡིས་རང་ཉིད་ཀྱི་རྐང་མཛུབ་རྣམས་ཧ་ཅང་བདེ་སྣང་དང་བཅས་འཕྲུག་འཕྲུག་
བྱས། “སུ་གཅིག་གིས་ཀྱང་ཁོ་ལ་རྩོད་པ་འདྲ་བརྒྱབ་མ་བྱུང་ངམ། ཁོ་ཚོ་ཚང་མས་ཅ་ལག་
རྣམས་དེ་ལྟར་ལས་སླ་པོས་ཕྱིར་སློག་སོང་ངམ།
དེ་ལོས་ཡིན། དེ་ཁོ་ཚོས་བརྐུས་པ་ནི་མ་རེད། ཚང་མས་ཁོ་ཚང་གནས་སྤར་སོང་
བ་རེད་སྙམ་ནས་འཁྱེར་སོང་བ་ཙམ་རེད། ཁོ་ཚང་གི་འབོལ་ཁྲིའི་སྔས་འབོལ་གཅིག་མ་
གཏོགས་ཚང་མ་ཕྱིར་འདུས་པ་རེད། སྔས་འབོལ་དེ་ནི་རྒྱུ་དར་གོས་ལས་བཟོས་ཤིང་སྟེང་
དུ་ཨིན་ཇུན་ཞིག་གི་འདྲ་རིས་ཡོད་པ་ཞིག་ཡིན། ཨལ་བྷེར་ཋི་ཡིས་སྔས་འབོལ་དེ་ངེད་
ཚང་གི་ཨ་མེས་ཀྱིས་འཁྱེར་སོང་བར་བརྗོད་ལ། ངའི་ཨ་མེས་ལ་ཨིན་ཇུན་གྱི་ཁྲག་རྒྱུན་
འདྲེས་ཡོད་པའི་རྐྱེན་གྱིས་ཁོ་དེའི་སྟེང་གི་འདྲ་རིས་དེ་ལ་དགའ་བོ་ཡོད་པ་རེད་ཟེར།
རེད་ཡ། ངའི་ཨ་མེས་ཀྱིས་སྔས་འབོལ་དེ་འཁྱེར་བ་བདེན་པ་རེད། འོན་ཀྱང་། ཁོས་དེའི་
སྟེང་གི་འདྲ་རིས་ལ་ཁ་ཡ་ཙམ་ཡང་བྱས་མྱོང་མེད། ཁོ་སྔས་འབོལ་དེ་ལ་དགའ་བ་ཙམ་
རེད། དུས་རྒྱུན་དུ་ཁོ་གང་དུ་འགྲོ་ན་སྔས་འབོལ་དེ་འཁྱེར་ནས་འགྲོ་ཡི་ཡོད་ལ། ཁོ་གང་
དུ་སྡོད་རྒྱུ་ཡིན་ན་དེར་འདིང་གི་ཡོད། ཁོས་སྔས་འབོལ་དེ་ཨལ་བྷེར་ཋི་ལ་ཕྱིར་སྤྲོད་རྩིས་
གཏན་ནས་མེད། ཁོས་རྒྱུན་པར། 'ཨལ་བྷེར་ཋི་ཡིས་སྔས་འབོལ་འདི་དེ་ཙམ་དྲན་གྱི་
ཡོད་ན་ལེན་དུ་ཤོག་ལོབ། འོན་ཀྱང་། ཁོ་ཡོང་རྒྱུ་ཡིན་ན་མེ་མདའ་གྲ་སྒྲིག་བྱས་ཏེ་ཤོག་མ་
གཏོགས་ངའི་སྔས་འབོལ་འདི་ལ་སུས་ཐུག་ན་ངས་དེའི་མགོ་བོ་ཐང་ལ་འཕེན་ངེས་ཡིན་
ཅེས་ལོབ།' ཅེས་ཟེར་གྱི་ཡོད། དེ་བས་ཨལ་བྷེར་ཋི་ཡང་ཐབས་ཟད་ནས་སྔས་འབོལ་
དེ་ངའི་ཨ་མེས་ལ་ལེགས་སྐྱེས་སུ་ཕུལ་བ་རེད། དེས་ཨ་མེས་ལའང་བློ་སྐྱེད་ཅིག་འབྱུང་
དུ་བཅུག དེ་བས་ཁོས་བྱ་སྤུ་གསོག་པའི་ལས་གཞི་ཞིག་གི་མགོ་བརྩམས་པ་རེད། ཁོས་
རང་ཉིད་ལ་ནང་སྙིང་ཧྲིལ་པོ་བྱ་སྤུ་བཙངས་པའི་མལ་གདན་ཞིག་བཟོ་རྒྱུ་ཡིན་ཟེར། འོན་
ཀྱང་། ཁོས་བྱ་སྤུའི་མལ་གདན་བཟོ་རྒྱུ་མ་བྱུང་། ཉིན་ཞིག་ལ་ཨ་ཕ་ཁང་པའི་འོག་གི་སྲེ་
མོང་སྐང་ཀའི་སྟེང་དུ་འཚིག་པ་ཟོས་ནས། རྒྱུག་པ་ལེབ་མོ་ཞིག་གིས་སྲེ་མོང་དེ་གཅར་རྡུང་
བྱས་ཤིང་། ཨ་མ་ལགས་ཀྱིས་ཨ་མེས་ཀྱི་བྱ་སྤུ་ཚང་མ་མེར་བསྲེགས་པས། ད་གཟོད་ང་ཚོ་
ཁང་པའི་ནང་དུ་ལྷོད་པོར་འདུག་རྒྱུ་བྱུང་།” ཇོ་ཌི་གད་མོ་བགད། ངའི་ཨ་མེས་ནི་རྒད་པོ་
རྒོད་པོ་ལྟས་ངན་ཞིག་ཡིན། ཁོ་ཨིན་ཇུན་རི་མོ་ཅན་གྱི་སྔས་འབོལ་གྱི་སྟེང་དུ་བསྡད་ནས།
ཨལ་བྷེར་ཋི་ལ་སྔས་འབོལ་ལེན་དུ་ཤོག་ལོབ། ཁོ་ཡོང་དུ་ཆུག་དང་། ངས་ཁོ་རང་ནང་དོར་
བཞིན་དུ་གཅུས་བཙིར་མདུད་པ་ཐེབས་པ་ཞིག་རྒྱག་ཡ།' ཞེས་ཟེར་གྱི་ཡོད།
བྱི་ལ་དེ་མི་དེ་གཉིས་ཀྱི་བར་དུ་ཡང་བསྐྱར་འཇབ་ནུར་གྱིས་ཕྱིར་སླེབས། བྱི་ལའི་
མཇུག་མ་མཐིལ་གཅལ་སྟེང་དུ་བཞག་ནས་མཚམས་དང་མཚམས་སུ་ཁ་སྤུ་འགུལ་ཙམ་
འགུལ་ཙམ་བྱེད། དགུང་གི་ཉི་མ་དེ་གནམ་ས་འདྲེས་མཚམས་སུ་ཇེ་དམའ་ཇེ་དམའ་
རེད་ལ། ཐལ་རྡུལ་གྱིས་སྦགས་པའི་མཁའ་དབུགས་ལ་དམར་མདངས་དང་སེར་མདངས་
བབས། བྱི་ལའི་སྡེར་མོ་སྐྱ་བོ་དེ་ཕྱིར་བསྲིངས་ཡོང་ནས་ཇོ་ཌི་ཡི་ཕྱི་སྟོད་ལ་དྲི་བ་འདྲི་
བའི་ཚུལ་གྱིས་ཐུག་ཙམ་ཐུག་ཙམ་བྱས། ཇོ་ཌི་ཁ་ཕྱིར་འཁོར་ནས་གཅིག་བལྟས། “ཨ་
སྙིང་རྗེ། ངས་རུས་སྦལ་དེ་བརྗེད་འདུག ད་འདི་ལ་དམྱལ་བ་ཞིག་མྱོང་དུ་འཇུག་དོན་མི་
འདུག” ཁོས་ཕྱི་སྟོད་ཐུམ་སྒྲིལ་གྱི་ཁ་ཕྱེས་ནས་རུས་སྦལ་དེ་ཁང་པའི་འོག་ཕྱོགས་སུ་གློད་
གྲོལ་བཏང་། རུས་སྦལ་དེ་དེ་མ་ཐག་ཏུ་ཕྱི་སྟོད་ལས་ཕྱིར་ཐོན་ནས་ཁོ་རང་ཐོག་མ་ཉིད་
ནས་ཁ་འཁོར་ཡོད་སའི་ལྷོ་ནུབ་ཕྱོགས་སུ་ཁ་ཕྱོགས་ནས་གོག་བཞིན་སོང་། བྱི་ལ་དེ་མ་
ཉིད་དུ་རུས་སྦལ་གྱི་སྟེང་དུ་མཆོངས་ནས་དེའི་མདུན་ལ་བརྐྱངས་པའི་མགོ་དང་འགུལ་
བཞིན་ཡོད་པའི་སུག་པར་སྡེར་འབྲད་བྱས། རུས་སྦལ་གྱི་རྒས་ཤིང་མཁྲེགས་ལ་བག་ཡངས་
པའི་མགོ་བོ་དེ་ནང་དུ་ཕྱིར་བསྡུས་ཤིང་། མཇུག་མ་སྦོམ་པོ་དེ་སྐོགས་ཤུན་གྱི་འོག་ཏུ་ཕྱིར་
དྲངས། བྱི་ལས་དེ་སྒུག་སྒུག་ནས་ཐང་ཆད་པས་ཕར་ཕྱོགས་སུ་སོང་། དེ་བས་རུས་སྦལ་དེ་
ཡང་བསྐྱར་ལྷོ་ནུབ་ཕྱོགས་སུ་གོག་བགྲོད་བྱེད་མགོ་བརྩམས།
ཁཱོམ་ཇོ་ཌི་གཞོན་པ་དང་ཆོས་དཔོན་གཉིས་ཀྱིས་ཕར་ཕྱོགས་སུ་གོག་བགྲོད་བྱེད་
བཞིན་པའི་རུས་སྦལ་དེར་བལྟས། རུས་སྦལ་གྱིས་སུག་བཞི་ཤུགས་ཀྱིས་འགུལ་ནས། ལྕི་
ཞིང་མཐོ་བའི་བ་གམ་དབྱིབས་ཀྱི་སྐོགས་ཤུན་དེ་ལྷོ་ནུབ་ཕྱོགས་སུ་འདེད་བཞིན་མཆིས།
བྱི་ལ་དེ་རུས་སྦལ་གྱི་རྗེས་སུ་ཅུང་ཙམ་བརྒྱུགས་མོད། འོན་ཀྱང་། དབྱིན་ཁྲེ་བཅུ་གྲངས་
ཙམ་གྱི་ས་ནས་འགྲོ་མཚམས་བཞག་ཅིང་། སྒལ་བ་གཞུ་མོ་བཞིན་དུ་གུག་ནས་གླལ་རྒྱང་
ཞིག་བྱས་རྗེས། ཁ་ཕྱིར་འཁོར་ནས་སར་བསྡད་ཡོད་པའི་མི་གཉིས་ཀྱི་ཕྱོགས་སུ་ཕྱིར་ཡོང་།
ཇོ་ཌི་ཡིས་"ཁོ་གང་ཕྱོགས་སུ་འགྲོ་བཞིན་ཡོད་དམ། ངས་མི་ཚེ་གང་པོར་རུས་སྦལ་
མཐོང་བ་ཡིན། དེ་ཚོ་ནམ་ཡང་གང་ཞིག་ལ་འགྲོ་བཞིན་ཡོད་ལ། ཁོ་ཚོ་ནམ་ཡང་དམིགས་
ཡུལ་དེར་སླེབས་འདོད་ཧ་ཅང་ཆེ་བ་འདྲ།” ཞེས་བཤད། བྱི་ལ་སྐྱ་བོ་དེ་ཁོ་གཉིས་ཀྱི་དཀྱིལ་
རྒྱབ་ཕྱོགས་སུ་ཡང་བསྐྱར་བསྡད་ནས་མིག་ཟུང་དལ་མོས་རྡེབ། བྱི་ཤིག་ཅིག་གིས་སོ་བཏབ་
ཚེ་བྱི་ལའི་ཕྲག་སྟེང་གི་པགས་པ་མདུན་ཕྱོགས་ལ་གཡོ་ཙམ་བྱེད་ཅིང་། དེ་ནས་དལ་མོས་
རྒྱབ་ཕྱོགས་སུ་ཕྱིར་ནུར། བྱི་ལས་རང་ཉིད་ཀྱི་སྤར་མོ་ཡར་ལ་བཀྱགས་ནས་ཞིབ་ལྟ་ཞིག་
བྱས་ཤིང་། སྡེར་མོའི་རྣོ་ངར་ཚོད་ལྟ་བྱེད་པ་བཞིན་རྐྱོང་སྐུམ་འགའ་བྱས་རྗེས་གློ་མདོག་གི་
ལྕེ་ཡིས་སྤར་མཐིལ་ལྕེ་ལྡག་བྱས།
དགུང་གི་ཉི་མ་དམར་པོ་དེ་གནམ་ས་འདྲེས་མཚམས་སུ་སླེབས་ནས་མཚོ་གདུགས་
ཉ་མོའི་གཟུགས་འདྲའི་འོད་མདངས་ཤིག་བསྐྱེད་པས། སྟེང་ཕྱོགས་ཀྱི་ནམ་མཁའ་དེ་སྔར་
བས་བཀྲག་མདངས་ཆེ་ལ་སྔར་བས་གསོན་ཉམས་རྒྱས་པར་གྱུར། ཇོ་ཌི་ཡིས་ཕྱི་སྟོད་ཀྱི་
ཁུག་མ་ལས་ལྷམ་སེར་པོ་གསར་པ་ཆ་དེ་ཕྱིར་བླངས་ཡོང་ཞིང་། དེ་ནས་རང་ཉིད་ཀྱི་ཐལ་
རྡུལ་ཆགས་པའི་རྐང་པ་གཉིས་ཀ་ལག་པས་ཕྱིས་རྗེས་ལྷམ་གསར་པ་ཆ་དེ་ཕྱིར་གོན།
ཆོས་དཔོན་གྱིས་ཞིང་ཁའི་ཕྱོགས་སུ་ཅེར་གྱིས་ལྟ་བཞིན་"མི་ཞིག་ཡོང་གི་འདུག ལྟོས་
དང་། མར་ཕྱོགས་དེ་ན་སྲིང་སྡོང་གི་ཁྲོད་ནས་མི་ཞིག་ཡོང་གི་འདུག” ཅེས་བཤད།
ཇོ་ཌི་ཡིས་ཁ་སེ་ཡིས་མཛུབ་སྟོན་བྱས་འདུག་པའི་ཕྱོགས་སུ་ལྟ་བཞིན་རྐང་ཐང་ལ་
ཡོང་གི་འདུག་ཨ། ཁོའི་གོམ་འགྲོས་ཀྱིས་ཐལ་རྡུལ་སློང་གི་ཡོད་པའི་རྐྱེན་གྱིས་སུ་ཡིན་ངོས་
མི་ཟིན། འདྲེ་རྒན་སུ་ཞིག་ཡོང་གི་ཡོད་པ་ཡིན་ནམ།” ཞེས་བཤད། ཁོ་ཚོས་ནུབ་ཁའི་སྣང་
བའི་ཁྲོད་ནས་ཚུར་ཡོང་བཞིན་པའི་གྲིབ་གཟིགས་དེ་ལ་བལྟས་ནས་བསྡད། མི་དེའི་རྐང་
པས་བསླངས་པའི་ཐལ་རྡུལ་རྣམས་དགོང་ཁའི་ཉི་འོད་ཁྲོད་དུ་དམར་པོར་གྱུར། མི་དེ་ཐག་
ཉེ་སར་སླེབས་ཤིང་། ཁོ་འབྲུ་ཁང་བརྒྱུད་ནས་སླེབས་པའི་ཚེ་ན། ཇོ་ཌི་ཡིས་། ངས་ཁོ་ངོ་
ཤེས་ལ། ཁྱོད་ཀྱིས་ཀྱང་ངོ་ཤེས་རྒྱུ་རེད། ཁོ་མུ་ལེ་གྷི་རེབ་རེད། ཅེས་བཤད་ཅིང་། དེ་ནས་
ཁོས་"ཨ་རོག་མུ་ལེ། ཁྱོད་བདེ་མོ།" ཞེས་བཤད།
གློ་བུར་གྱི་འབོད་སྒྲས་ཁོ་ལ་འཚབ་སྣང་བསླངས་པས། མདུན་ཕྱོགས་སུ་ཚུར་ཡོང་
བཞིན་པའི་མི་དེས་ཡུད་ཙམ་ལ་འགྲོ་མཚམས་བཞག་ཅིང་། དེ་ནས་མདུན་ཕྱོགས་སུ་
མགྱོགས་པོར་བརྒྱུགས་ཡོང་། ཁོ་ནི་ཤ་རིད་ཅིང་གཟུགས་ཅུང་ཐུང་བའི་སྐྱེས་པ་ཞིག་རེད་
ལ། ཁོའི་གཟུགས་པོའི་འགུལ་སྐྱོད་མྱུར་ཞིང་འགུལ་སྟངས་སྙོམས། ཁོའི་ལག་ཏུ་རྩྭ་ཕད་
ཅིག་འཁུར་འདུག་ཅིང་། ཁོའི་རྫི་དོར་སྔོན་པོ་དེའི་པུས་མགོ་དང་རྐུབ་ཚོས་རྣམས་སྐྱ་
བོར་གྱུར་འདུག ཁོས་ནག་ནོག་དང་རྫབ་ཐིག་བབས་པའི་ཕྱི་སྟོད་ཆ་འགྲིག་ནག་པོ་ཞིག་
གྱོན་འདུག་ལ། ཕྱི་སྟོད་ཀྱི་ཕུ་ཐུང་དེ་ཕྲག་ལྟག་ནས་རལ་ཏེ་མར་ལ་ལྷོད་ཀྱིས་ནར་འདུག་
ཅིང་། གྲུ་མོའི་འོག་ཕྱོགས་སུ་རལ་ཁུང་ཞིག་ཀྱང་བཏོད་ཡོད། ཁོའི་ཞྭ་མོ་ནག་པོ་དེ་ཡང་
ཁོའི་ཕྱི་སྟོད་དང་མཚུངས་པར་ནག་ནོག་གིས་སྦགས། ཞྭ་མོའི་མཐའ་ཞུའི་ཕྱེད་ཙམ་རལ་
འདུག་པས་མཐའ་ཞུ་རལ་པོ་དེ་ཁོའི་གོམ་འགྲོས་དང་བསྟུན་ནས་ཡར་འགུལ་མར་འགུལ་
བྱེད། མུ་ལེ་ཡི་གདོང་པ་དེ་འཇམ་ཞིང་གཉེར་མ་མེད་པ་ཞིག་རེད་མོད། འོན་ཀྱང་། ཁོའི་
གདོང་ལ་བྱིས་པ་མ་རབས་ཤིག་དང་འདྲ་བའི་དྲག་རྩུབ་ཀྱི་ཉམས་ཤིག་ཀྱང་བབས། ཁོའི་
ཁ་ཆུང་ཆུང་དེ་དམ་པོར་བཙུམ་འདུག་ལ། མིག་ཟུང་ཆུང་ཆུང་གཉིས་ཀར་གཏུམ་སྤྱོད་དང་
སྤྲོ་ཐུང་འདྲེས་མའི་ཉམས་ཤིག་ཤར།
ཇོ་ཌི་ཡིས་ཆོས་དཔོན་ལ་“ཁྱོད་ཀྱིས་མུ་ལེ་ངོ་ཤེས་རྒྱུ་རེད།” ཅེས་སྐད་དམའ་མོས་
བཤད།
མདུན་ཕྱོགས་སུ་ཡོང་བཞིན་པའི་མི་དེས་སུ་ཡིན། ཞེས་དྲིས་ཀྱང་། ཇོ་ཌི་ཡིས་ལན་
མ་བཏབ། མུ་ལེ་ཐག་ཉེ་སར་སླེབས་བྱུང་ལ། ད་ལྟ་ཁོ་ཚོ་ཧ་ཅང་ཐག་ཉེ་བས་ད་གཟོད་ཁོས་
མི་ངོ་ཟིན་པས་“ཨ་ཙི། ལྟས་ངན། ཁྱོད་ཋོམ་ཇོ་ཌི་རེད་འདུག་ཨ། ཨ་ཋོམ། ཁྱོད་ནམ་ཞིག་
ལ་ཕྱི་ལོགས་སུ་ཐོན་པ་ཡིན། ཞེས་བཤད་ཅིང་། ཁོས་རང་ཉིད་ཀྱི་ལག་གི་རྩྭ་ཕད་དེ་ཐང་
ལ་འཕངས།
ཇོ་ཌི་ཡིས་"ཉིན་གཉིས་ཀྱི་སྔོན་དུ་རླངས་འཁོར་བཀག་ནས་ཁྱིམ་དུ་ཡོང་བ་ཡིན་པས་
དུས་ཚོད་ཅུང་ཙམ་འགོར་སོང་། ད་འདིར་ལྟོས་དང་། ངའི་བཟའ་མི་ཚོ་གང་དུ་ཡོད་དམ་།
མུ་ལེ། ཁང་པ་འདི་འདྲ་བརྡིབས་ནས་ཅི་ཞིག་བྱུང་བ་རེད། ད་དུང་སྒོ་རའི་ནང་དུ་སྲིང་
བལ་ཅིའི་ཕྱིར་བཏབ་པ་རེད། ཅེས་བཤད།
མུ་ལེ་ཡིས་སྟབས་འགྲིག་ནས་ང་འདི་གར་སླེབས་པ་རེད། ཁྱོད་ཚང་གི་ཁོམ་རྒན་པོས་
ཀྱང་འདིའི་ཐད་ལ་སེམས་ཁུར་བྱེད་ཀྱི་ཡོད། ཁོ་ཚོ་གནས་སྤོར་བཞིན་པའི་ཉིན་དེར་ང་
ཕར་ཕྱོགས་ཀྱི་ཐབ་ཚང་དེའི་ནང་དུ་ཡོད། ངས་ཋོམ་རྒན་པོ་ལ་ང་རང་གནས་སྤོར་རྒྱུ་
མིན་ཞེས་ལབ་པ་ཡིན། ངས་ཁོ་ལ་དེ་ལྟར་ལབ་པ་ན་ཁོས། 'ང་ངེད་ཚང་གི་ཋོམ་གྱི་དོན་ལ་
སེམས་ཁུར་ཡོང་གི་འདུག གལ་སྲིད་ཁོ་ཕྱིར་ཡོང་དུས་ང་ཚོ་འདི་གར་མེད་ན་ཁོས་ཅི་
ཞིག་ངབསམ་རྒྱུ་རེད་དམ།' ཞེས་བཤད་པར། ངས་ཁོ་ལ། 'འོ་ན། ཁྱོད་ཀྱིས་ཅིའི་ཕྱིར་འཕྲིན་
ཡིག་མི་འབྲི་བ་ཡིན།' ཞེས་དྲིས། ཁོས་ང་ལ། 'རེད། གཅིག་བྱས་ན་ངས་འཕྲིན་ཡིག་འབྲི་
སྲིད་པ་རེད། འོན་ཀྱང་། གལ་སྲིད་ངས་འཕྲིན་ཡིག་མ་བྲིས་པ་འདྲ་ཡིན་ན། གལ་སྲིད་
དེ་དུས་ཁྱོད་རང་ད་དུང་འདི་ཕྱོགས་སུ་ཡོད་ན། ཁྱོད་ཀྱིས་ཋོམ་ལ་ལྟ་རྟོག་རེ་བྱོས།' ཞེས་
བཤད་པས། ངས་ཁོ་ལ། 'ང་འདི་ཕྱོགས་སུ་འདུག་རྒྱུ་ཡིན། ང་འདི་ཕྱོགས་སུ་གྲང་དམྱལ་
ཞིག་མ་སླེབས་བར་དུ་འདུག་རྒྱུ་ཡིན། མིང་ལ་གྷི་རེབ་ཅེས་འབོད་པའི་མི་ང་ས་འདི་ནས་
སུས་ཀྱང་མཐའ་སྐྲོད་གཏོང་ཐུབ་ཀྱི་མ་རེད།' ཅེས་བཤད་པ་ཡིན་ལ། དངོས་གནས་ང་རང་
མཐའ་སྐྲོད་གཏོང་མཁན་ཡང་མ་བྱུང་། ཞེས་བཤད།
ཇོ་ཌི་ཡིས་སྒུག་བཟོད་མི་བདེ་བའི་ངང་ནས་“ངའི་ཁྱིམ་མི་ཚོ་གང་དུ་ཡོད། ཁྱོད་ཀྱིས་
ཁོ་ཚོར་ཁ་གཏད་ཇི་ལྟར་འཇལ་རབས་དེ་རྗེས་མར་བཤད་ཀྱང་ཆོག སྔོན་ལ་ངའི་ཁྱིམ་མི་
ཚོ་གང་དུ་ཡོད་པ་ཤོད་དང་། ཞེས་བཤད།
"དངུལ་ཁང་གིས་འདྲུད་འཐེན་འཕྲུལ་འཁོར་བཏང་ནས་ཁོ་ཚོ་མཐའ་སྐྲོད་གཏོང་དུ་
ཡོང་བ་རེད་ལ། ཁྱོད་ཚང་གི་བཟའ་མིས་དེ་ལ་ཁ་གཏད་འཇལ་རྒྱུ་ཐག་གིས་བཅད་ཡོད།
ཁྱོད་ཀྱི་ཨ་མེས་ཀྱིས་ལག་ཏུ་མེ་མདའ་ཞིག་བཟུང་ནས་དེར་ལངས་ནས་བསྡད་ཡོད་
ལ། ཁོས་མེ་མདའ་འཕངས་ནས་འདྲུད་འཐེན་འཕྲུལ་འཁོར་གྱི་མདུན་གློག་ཀྱང་བཅག་
ཡོད། འོན་ཀྱང་། འདྲུད་འཐེན་འཕྲུལ་འཁོར་སྔར་བཞིན་མདུན་དུ་ཡོང་། ཁྱོད་ཀྱི་ཨ་མེས་
ཀྱིས་འདྲུད་འཐེན་གྱི་ཁ་ལོ་བ་གསོད་འདོད་མེད་ལ། སྐབས་དེའི་ཁ་ལོ་བ་ནི་ཝི་ལེ་ཧྥེ་ལེ་
རེད། ཁོས་ཀྱང་ཁྱོད་ཀྱི་ཨ་མེས་ཀྱིས་ཁོ་གསོད་རྒྱུ་མིན་པ་ཤེས་ཀྱི་ཡོད། དེ་བས་ཁོས་འདྲུད་
འཐེན་བསྐོར་ནས་ཡོང་སྟེ་ཁྱོད་ཚང་གི་ཁང་པར་བརྡབས། ཋོམ་རྒན་པོས་དེ་གར་དམོད་
མོ་བྱས་ནས་འདུག་རྒྱུ་ལས་ཐབས་ཤེས་གཞན་མ་རྙེད་ཅིང་། འདྲུད་འཐེན་དེས་ཁང་པ་
གཤགས་ནས་ཁང་རྙིང་དེ་སྒོ་ཁྱིས་བྱི་བ་བཟུང་བ་བཞིན་སྤྲུགས་སྤྲུགས་བྱས་པ་དེ་མཐོང་
བའི་སྐབས་སུ། ཋོམ་རྒན་པོའི་ཡ་ཁོག་ནས་ཅི་ཞིག་དྲངས་སོང་བ་འདྲ། དོན་དག་འདི་
ཁོའི་སེམས་ལ་ཧ་ཅང་གནོད་སོང་བའི་རྐྱེན་གྱིས། དུས་དེ་ནས་བཟུང་ཁོ་སྔོན་ཆད་དང་
རྩ་བ་ནས་མི་འདྲ།"
ཇོ་ཌི་ཡིས་ཁོང་ཁྲོའི་ངང་ནས་ངའི་ཁྱིམ་མི་ཚོ་གང་དུ་ཡོད།” ཅེས་བཤད།
ངས་ཁྱོད་ལ་བཤད་བཞིན་ཡོད་ཡ། ཁོ་ཚོས་ཁྱོད་ཀྱི་ཨ་ཁུ་ཇོན་གྱི་ཤིང་རྟའི་སྟེང་ནས་
སྐོར་ཐེངས་གསུམ་བྱས་ཏེ་གནས་སྤར་སོང་། ཐབ་ཀ་དང་ཆུ་འཐེན་དང་ཉལ་ཁྲི་བཅས་
འཁྱེར་སོང་། དེའི་སྐབས་ཀྱི་རྣམ་པ་དེ་ཁྱོད་ཀྱིས་གཅིག་མཐོང་ཡོད་རྒྱུ་ན་ཨང་། བྱིས་པ་
ཚང་མ་ཉལ་ཁྲི་དང་མཉམ་དུ་འགྲོ་བཞིན་ཡོད་ལ། ཁྱོད་ཚང་གི་ཨ་མེས་དང་ཨ་ཕྱི་གཉིས་
ཀ་ཉལ་ཁྲིའི་སྔས་མགོའི་པང་ལེབ་ལ་ཁེན་ནས་བསྡད་ཡོད་ཅིང་། ཁྱོད་ཚང་གི་ནོ་ཡ་
ཡིས་ཤིང་རྟའི་སྟེང་ཟུར་ནས་ཐ་མག་ཅིག་འཐེན་བཞིན་ཅི་ཞིག་ཤེས་ཡོད་མདོག་གིས་ངག་
བཀོད་འཐེན་གྱི་ཡོད།" ཇོ་ཌི་ཡིས་ཁ་གདངས་ནས་གཅིག་བཤད་པར་རྩོམ་པའི་སྐབས་
སུ་མུ་ལེ་ཡིས་མགྱོགས་པོར་“ཁོ་ཚོ་ཚང་མ་ཁྱོད་ཚང་གི་ཨ་ཁུ་ཇོན་ཚང་ན་ཡོད།" ཅེས་
བཤད།
། ཚང་མ་ཨ་ཁུ་ཇོན་ཚང་ན་ཡོད་ཟེར་རམ། ཁོ་ཚོས་དེ་ན་ཅི་ཞིག་བྱེད་བཞིན་ཡོད་
པ་རེད། བརྗོད་གཞི་འདིའི་ཐོག་ཏུ་སྐར་ཆ་འགའ་རེ་སྡོད་དང་། མུ་ལེ། སྐར་ཆ་འགའ་རེ།
དེ་རྗེས་ཁྱོད་ཀྱིས་ཅི་ཞིག་བཤད་འདོད་ན་ཤོད། ཁོ་ཚོས་དེ་ན་ཅི་ཞིག་བྱེད་བཞིན་ཡོད་པ་
རེད
ཨོ་རེད། ཁོ་ཚོས་སྲིང་བལ་འཐོག་བཞིན་ཡོད་པ་རེད། ཁོ་ཚོ་ཚང་མས་ལས་ཀ་བྱེད་
བཞིན་ཡོད་ལ། ཐ་ན་ཁྱོད་ཚང་གི་བྱིས་པ་ཚོ་དང་ཨ་མེས་ཀྱིས་ཀྱང་སྲིང་བལ་འཐོག་བཞིན་
ཡོད། ཁོ་ཚོས་སྲིང་བལ་བཏོགས་ནས་སྒོར་མོ་གང་འཚམས་ལོན་རྗེས་ནུབ་རྒྱུད་དུ་འགྲོ་
རྩིས་ཡོད། ཁོ་ཚོས་རླངས་འཁོར་ཞིག་ཉོས་ནས་ནུབ་རྒྱུད་དུ་འགྲོ་རྒྱུ་རེད། ནུབ་རྒྱུད་དུ་
འཚོ་བ་སྟབས་བདེ་རེད་ཟེར། ད་འདིར་ཅི་ཡང་ལྷག་མེད། འདིར་སྲིང་བལ་དབྱིན་མུའུ་
གཅིག་བཏོགས་ན་སྒོར་ཟུར་གཅིག་དང་སྐར་ལྔ་མ་གཏོགས་སྤྲོད་ཀྱི་མེད་ལ། ད་དུང་མི་
དམངས་ཀྱིས་གོ་སྐབས་འདི་ཙམ་གྱི་ཆེད་དུ་སྐྱབས་ཞུ་ངོ་དགའ་བྱེད་དགོས།
ཁོ་ཚོ་ད་དུང་སོང་མེད་དམ།”
མུ་ལེ་ཡིས་"སོང་མེད། ངས་གོ་ཚོད་ཡིན་ན་ད་དུང་སོང་མེད། ངས་ཉེ་སྔོན་ཉིན་བཞིའི་
སྔོན་ལ་ཁྱོད་ཀྱི་ཁྱིམ་མིའི་སྐོར་གོ་བྱུང་། ཁྱོད་ཀྱི་གཅེན་པོ་ནོ་ཡ་རི་བོང་རྔོན་དུ་འགྲོ་བཞིན་
འདུག་ལ། ཁོས་ཟེར་ན་ཁོ་ཚོ་གཟའ་འཁོར་གཉིས་ཙམ་གྱི་ནང་དུ་ལམ་ལ་འབུད་འཆར་
ཡོད་ཟེར། ཇོན་ལ་ཡང་གནས་སྤོར་དགོས་པའི་ཉེན་བརྡ་དེ་འབྱོར་ཡོད། འདི་ནས་ལེ་
དབར་བརྒྱད་ཙམ་ལ་སོང་དང་། ཁྱོད་ཚོ་ཁྱོད་ཀྱི་ཨ་ཁུ་ཇོན་ཚང་ལ་འབྱོར་རྒྱུ་རེད། ཁྱོད་
སོང་དང་། ཁྱོད་ཚང་གི་བཟའ་མི་ཚང་མ་ཇོན་ཚང་ན་དགུན་ཁའི་བྲ་ཚང་ནང་གི་ཨ་
བྲ་བཞིན་དུ་བཙངས་ནས་བསྡད་ཡོད།" ཅེས་བཤད།
ཇོ་ཌི་ཡིས་འོ་ཡ། ད་ཁྱོད་ཀྱིས་རང་ཉིད་ཀྱིས་གང་བཤད་འདོད་ན་དེ་ཤོད། ཁྱོད་རང་
ཅུང་ཙམ་ཡང་འགྱུར་མི་འདུག མུ་ལེ། ཁྱོད་ཀྱིས་ནུབ་བྱང་གི་དོན་དག་ཅིག་བཤད་བསམ་
གྱི་ཡོད་དུས། ཁྱོད་ཀྱི་སྣ་གདོང་དེ་ཤར་ལྷོ་རུ་གཏད་ནས་ཡོད། ཅེས་བཤད།
མུ་ལེ་ཡིས་འཛིང་སྐད་དང་བཅས་ཁྱོད་ཀྱང་ཅུང་ཙམ་ཡང་འགྱུར་མི་འདུག ཁྱོད་རང་
སྤྱང་མདོག་ཁ་པོ་བྱེད་པའི་བྱིས་པ་ཞིག་ཡིན་ལ། ད་དུང་ཡང་སྤྱང་མདོག་ཁ་པོ་བྱེད་མཁན་
ཞིག་རེད། ཁྱོད་ཀྱིས་ང་ལ་འཚོ་བའི་ལམ་ཡིག་འདྲ་སྟོན་རྒྱུ་ཡོད་པ་མིན་ནམ། ཞེས་བཤད།
ཇོ་ཌི་ཡིས་ཁྲེལ་འཛུམ་ཞིག་བསྟན་མེད། ང་ལ་དེ་འདྲ་སྟོན་རྒྱུ་མེད། ཁྱོད་ཀྱིས་རང་
ཉིད་ཀྱི་མགོ་བོ་ཤེལ་ཆག་གི་ཕུང་པོའི་ནང་དུ་སྣུན་བསམ་ན་ཡང་ཁྱོད་ལ་དེ་འདྲ་མ་བྱེད་
ཟེར་མཁན་མེད། ཁྱོད་ཀྱིས་ཆོས་དཔོན་འདི་ངོ་ཤེས་རྒྱུ་རེད། མུ་ལེ། ཁོང་ནི་དམ་པ་ཁ་སེ་
རེད
། ལོས་ཤེས། ཞིབ་ལྟ་མ་བྱས། ཁོ་ངོ་གསལ་པོ་ཤེས་ཀྱི་ཡོད།" ཁ་སེ་ཡར་ལངས་ནས་
ཁོ་གཉིས་ལག་འཇུ་བྱས་ཤིང་། མུ་ལེ་ཡིས་“ཁྱོད་དང་ཡང་བསྐྱར་མཇལ་བར་དགའ་བོ་
བྱུང་། ཁྱོད་རང་འདི་ཕྱོགས་སུ་མཐོང་རྒྱུ་མ་ཡོད་པར་ཡུན་རིང་ཞིག་འགོར་སོང་ཨ།”
ཞེས་བཤད།
ཁ་སེ་ཡིས་“ང་རང་ཡར་མར་ལ་དྲི་བ་འདྲི་རུ་ཕྱིན་པ་ཡིན། འདིར་ཅི་ཞིག་བྱུང་བ་རེད།
ཁོ་ཚོས་མི་དམངས་རྣམས་ཅིའི་ཕྱིར་ས་གཞིས་ལས་མཐའ་སྐྲོད་གཏོང་བཞིན་ཡོད་པ་རེད།
ཅེས་བཤད།
མུ་ལེ་ཡིས་མཆུ་ཏོ་དམ་པོར་བཙུམས་ཤིང་། ཁོའི་མཆུ་ཏོ་བཙུམས་པ་དམ་དྲགས་པའི་
རྐྱེན་གྱིས་ཡ་མཆུའི་དབུས་སུ་ནེ་ཚོའི་མཆུ་ཏོ་དང་འདྲ་བའི་ཤ་འབུར་ཞིག་མ་མཆུའི་སྟེང་
དུ་མར་དཔྱངས། ཁོས་སྡིགས་མོའི་སྐད་ཀྱིས་“ཁྱི་ཕྲུག་དེ་ཚོ། ཁྱི་ཕྲུག་བཙོག་འདྲེ་དེ་ཚོས།
ངས་ཁྱོད་ལ་བཤད་ཡ། ང་གནས་འདིར་སྡོད་རྒྱུ་ཡིན། ཁོ་ཚོས་ང་མཐའ་སྐྲོད་གཏོང་ཐུབ་
ཀྱི་མ་རེད། གལ་སྲིད་ཁོ་ཚོས་ང་བཙན་གྱིས་མཐའ་སྐྲོད་བཏང་ན་ང་ཡང་བསྐྱར་ཕྱིར་
ཡོང་གི་ཡིན་ལ། གལ་སྲིད་ཁོ་ཚོས་ང་ས་འོག་ཏུ་བཅུག་ནས་ཁུ་སིམ་དུ་གཏོང་འདོད་ན་
ངས་ཀྱང་ཁྱི་ཕྲུག་དེ་ཚོ་ལས་གཉིས་གསུམ་ཞིག་འགྲོ་རོགས་སུ་འཁྲིད་རྒྱུ་ཡིན།" ཞེས་ཟེར་
བཞིན། གློ་ཁུག་ནང་གི་ལྗིད་ལྟིག་ལྟིག་གི་དངོས་པོ་དེ་ལ་ལག་པས་རྡེབ་ཙམ་བྱས། “ང་
གང་ལའང་འགྲོ་རྒྱུ་མིན། ངའི་ཨ་ཕ་གནས་འདིར་ལོ་ངོ་ལྔ་བཅུའི་སྔོན་ལ་སླེབས་པ་རེད།
ང་གང་ལའང་འགྲོ་རྒྱུ་མིན།”
ཇོ་ཌི་ཡིས་མི་དམངས་ཚོ་ས་གཞིས་ལས་མཐའ་སྐྲོད་གཏོང་དགོས་དོན་ཅི་ཞིག་ཡིན་
ནམ ཞེས་དྲིས།
། ཁོ་ཚོས་དེ་ཐད་ལ་སྐད་ཆ་སྙན་མོ་ཞིག་བཤད་བྱུང་། ལོ་འདི་དག་ལ་ནམ་ཟླ་ཅི་
འདྲ་ཡིན་པ་ཁྱོད་ཀྱིས་ཤེས་ཡོད་རྒྱུ་རེད། ལོ་རེར་ཐལ་རྡུལ་ལངས་ནས་ལོ་ཏོག་ཚང་མ་
བཅོམ་ནས་འགྲོ་ལ། བརྔ་སྡུད་ཀྱི་སྐབས་སུ་འབྲུ་རིགས་ཟེར་བ་གྲོག་མའི་སྐྱག་ཁུང་
ནང་ལ་བཙང་རྒྱུ་ཙམ་ཡང་མི་འདང་བའི་ཚོད་རེད། ཁྱིམ་ཚང་ཚང་མས་སྐམ་ཟས་ཚོང་
ཁང་ནས་རྩིས་ཐོ་བཀོད་དེ་དངོས་ཟོག་ལེན་གྱི་ཡོད་ལ། དེའི་མཇུག་འབྲས་ཅི་ཞིག་ཡིན་
པ་ཁྱོད་ཀྱིས་ཀྱང་ཤེས་རྒྱུ་རེད། རེད་ཡ། དེ་ནས་ས་གཞིས་ཀྱི་བདག་པོ་ས་བདག་དག་གིས།
'དེང་སང་ང་ཚོས་བོགས་ལེན་ཞིང་པ་ཉར་ཐུབ་ཀྱི་མི་འདུག མ་གཞི་བོགས་ལེན་ཞིང་པར་
སྤྲོད་པའི་ཁེ་སྤོགས་དེ་ད་ལྟ་ང་ཚོས་སྤྲོད་ཐུབ་ཀྱི་མི་འདུག ང་ཚོས་ས་གཞིས་ཚང་མ་ཕྱོགས་
གཅིག་ཏུ་བསྡུས་ཀྱང་འདིའི་སྟེང་གི་འགྲོ་སོང་ཁེབས་ཙམ་པ་རེད།'ཅེས་ཟེར་ལ། དེ་ནས་
ཁོ་ཚོས་འདྲུད་འཐེན་འཕྲུལ་འཁོར་བཏང་ཡོང་ནས་བོགས་ལེན་ཞིང་པ་ཚང་མ་ས་ཞིང་
སྟེང་ནས་བསྐྲད་པ་རེད། རེད་ཡ། ང་མ་གཏོགས་པའི་གཞན་པ་ཚང་མ་བསྐྲད་པ་རེད། ང་ས་
འདི་དང་གཅིག་འབྲལ་ན་ཞེས་དཀོན་མཆོག་དཔང་ལ་བཙུགས་ཡོད། ཨ་ཋོམ། ཁྱོད་ཀྱིས་
ང་མི་ག་འདྲ་ཡིན་མིན་ཤེས་ཀྱི་རེད། ཁྱོད་ཀྱིས་ང་ཆུང་དུས་ནས་བཟུང་ངོ་ཤེས་པ་རེད།
ཇོ་ཌི་ཡིས་‘ལོས་ཤེས། མི་ཚེ་གང་པོར་མཐོང་ནས་ཡོང་བ་རེད། ཅེས་བཤད།
རེད་ཡ། ང་ཡང་གླེན་པ་ཞིག་མིན་པ་ཁྱོད་ཀྱིས་ཤེས་རྒྱུ་རེད་ལ། ས་ཞིང་འདི་དེ་འདྲ་
ས་བཅུད་འཛོམས་པ་ཞིག་མིན་པ་ངས་ཀྱང་ཤེས་ཀྱི་ཡོད། སྔོན་ཆད་ཡིན་རུང་ཕྱུགས་
ཟོག་འཚོ་ས་མ་གཏོགས་འབྲུ་རིགས་འདེབས་ས་དེ་འདྲ་ཡག་པོ་མིན། ས་འདི་ཐོག་མ་ཉིད་
ནས་མ་རྨོས་ན་འགྲིག་ཡོད་པ་རེད། ད་དེང་སང་དེའི་སྟེང་དུ་སྲིང་བལ་བཏབ་ནས་ས་རྒྱུའི་
དབུགས་རྒྱུན་ཕལ་ཆེར་བཅད་ཟིན་པ་རེད། གལ་སྲིད་ཁོ་ཚོས་ང་ས་འདི་དང་ཁ་འབྲལ་
དགོས་ཞེས་ལབ་མེད་རྒྱུ་ན། ང་དེང་སང་ཁ་ལི་ཧྥོར་ནེ་ཡ་མངའ་སྡེ་རུ་སླེབས་ནས་ང་རང་
གིས་ཅི་འདོད་ལྟར་རྒུན་འབྲུམ་བཟའ་ཞིང་ཚ་ལུ་མ་འཐོག་བཞིན་པའི་སྒང་ཡིན་ཡང་སྲིད།
འོན་ཀྱང་། ཁྱི་ཕྲུག་དེ་ཚོས་ང་ས་འདི་དང་ཁ་འབྲལ་དགོས་ཞེས་བཙན་བཀའ་བཏང་ཡོང་
དུས། མི་ཞིག་ཡིན་ན་དེ་འདྲའི་ལས་སླ་པོས་འགྲོ་ག་ལ་འདོད།
ཇོ་ཌི་ཡིས་“རེད་ཡ། ངས་ཀྱང་ཨ་ཕ་དེ་འདྲ་ལས་སླ་པོས་ཁ་བྲལ་ཡོད་རྒྱུ་མ་རེད་འདོད།
ཨ་མེས་ཀྱིས་ཀྱང་དེའི་དོན་དུ་མི་ཞིག་བསད་མེད་དམ་འདོད། མི་སུ་ཞིག་གིས་ཀྱང་ངའི་
ཨ་མེས་ལ་ཁོའི་རྐང་པ་གང་དུ་བརྫི་བར་བཀོད་འདོམས་བྱས་མྱོང་མེད། ཨ་མ་ལགས་
ཀྱང་གང་འདོད་ཀྱིས་ཐུབ་ཚོད་ལ་ལྟ་ཐུབ་པ་ཞིག་མིན། ཐེངས་ཤིག་ལ་ངའི་ཨ་མས་ཁྱིམ་
བྱ་གསོན་པོ་ཞིག་ལག་ཏུ་བཟུང་ཡོད་པའི་སྐབས་ཤིག་ཏུ། ཁོ་མོ་སྐོར་སྐྱོད་མགར་པ་ཞིག་
དང་རྩོད་པ་ཤོར་སོང་། ཁོ་མོའི་ལག་པ་གཅིག་ཏུ་ཁྱིམ་བྱ་བཟུང་ཞིང་ལག་པ་གཞན་པས་
སྟ་རེ་བཟུང་ནས་ཁྱིམ་བྱའི་སྐེ་གཅོད་རྩིས་བྱེད་བཞིན་ཡོད་ཅིང་། ཁོ་ཚོ་རྩོད་པ་ཤོར་བ་ན་
ཨ་མས་སྟ་རེ་ཡིས་སྒོ་ཚོང་མཁན་ལ་གཞུ་འདོད་པ་རེད་མོད། འོན་ཀྱང་། ཁོ་མོས་ལག་པ་
གང་གི་ནང་དུ་དངོས་པོ་ཅི་ཞིག་བཟུང་ཡོད་པ་བརྗེད་ནས་ཁྱིམ་བྱ་དེས་སྒོ་ཚོང་མཁན་དེ་
ལ་གཞུས་པ་རེད། ཁོ་གཉིས་འཛིང་མོ་བྱས་ཚར་དུས་བྱ་ཤ་ཟ་ཐབས་མེད་པ་བྱས་འདུག
ཁོ་མོའི་ལག་ཏུ་ཁྱིམ་བྱའི་རྐང་པ་ཆ་གཅིག་མ་གཏོགས་གཞན་པ་ཅི་ཡང་ལྷག་མི་འདུག
དེ་མཐོང་ནས་ཨ་མེས་གད་མོ་བགད་དེ་དཔྱི་ཚིགས་ཀྱང་ཐོར་གྲབས་བྱས། ངའི་ཁྱིམ་མི་ཚོ་
དེ་འདྲ་ལས་སླ་པོས་ཁ་ག་ལ་འབྲལ།" ཞེས་བཤད།
རེད་ཡ། འདི་ཕྱོགས་སུ་ཡོང་ནས་སྐད་ཆ་བཤད་མཁན་དེའི་སྐད་ཆ་སྦྲང་རྩི་ལས་
ཀྱང་མངར། ་ཁྱོད་ཚོ་ས་ཞིང་འདི་དང་ཁ་འབྲལ་དགོས་པ་དེ་ངའི་སྐྱོན་མ་རེད། ངས་ཁོ་
ལ་‘དེས་ན་སུའི་སྐྱོན་རེད།'ཅེས་དྲིས་པ་ན། ཁོས་"ཤོ་ནེ་ཞིང་ཕྱུགས་སྤྱི་གཉེར་ཁང་རེད།
ངས་བཀའ་བཀོད་དང་ལེན་བྱེད་བཞིན་པ་ཙམ་ཡིན།' ཟེར་བར། ངས་ཁོ་ལ་'ཤོ་ནེ་ཞིང་
ཕྱུགས་སྤྱི་གཉེར་ཁང་ཟེར་ན་སུ་རེད།' ཅེས་དྲིས་པ་ན། ཁོས་ང་ལ་“དེ་སུ་ཡང་མ་རེད།
དེ་སྤྱི་གཉེར་ཁང་ཞིག་རེད།་ཟེར། དངོས་གནས་མི་ཞིག་སྨྱོ་རུ་འཇུག་བྱེད་འདྲ་རེད། དོན་
དམ་པར་སུ་ཞིག་ཡིན་པ་ཁག་དཀྲི་ས་ཙམ་ཡང་མི་རྙེད། མི་མང་པོ་ཞིག་ལ་ཁོང་ཁྲོ་སྟོན་
ས་ཙམ་ཡང་མ་རྙེད་པར་ཐང་ཆད་པ་རེད། འོན་ཀྱང་། ང་ཐང་ཆད་ཀྱི་མེད། ང་ཚང་མའི་
སྟེང་དུ་ཁོང་ཁྲོ་ལངས་ཡོད། ང་གནས་འདིར་འདུག་རྒྱུ་ཡིན།
དམར་ལ་གོར་བའི་ནུབ་ཁའི་ཉི་མ་དེ་གནམ་ས་འདྲེས་མཚམས་སུ་འདར་ལྷེམ་ལྷེམ་
གྱིས་ཡུད་ཙམ་བསྡད་རྗེས། རིམ་བཞིན་མི་སྣང་བར་གྱུར། ཉི་མ་ནུབ་ཤུལ་གྱི་ནམ་མཁའ་
དེ་བཀྲག་མདངས་དང་ལྡན་ཞིང་། ཁྲག་གིས་སྦགས་པའི་གོས་ཧྲུལ་ཞིག་དང་འདྲ་བའི་
སྤྲིན་པ་རལ་པོ་ཞིག་ཉི་མ་ནུབ་ཤུལ་གྱི་ནམ་མཁའ་རུ་དཔྱངས་ནས་གདའ། ཤར་ཕྱོགས་
ཀྱི་གནམ་ས་འདྲེས་མཚམས་སུ་ས་སྲོད་ཀྱི་སྣང་བ་ཞིག་འཇབ་བཞིན་ཡོང་ལ། ཤར་
ཕྱོགས་ཀྱི་ས་གཞིའི་ངོས་སུ་མུན་པའི་སྣང་བ་ཞིག་འཇབ་བཞིན་སླེབས། བྱི་ལ་སྐྱ་བོ་དེ་
ཁུ་སིམ་མེར་ཕར་ཕྱོགས་ཀྱི་འབྲུ་ཁང་གི་ཕྱོགས་སུ་སོང་ནས་འབྲུ་ཁང་གི་ནང་དུ་གྲིབ་མ་
བཞིན་མི་སྣང་བར་གྱུར།
ཇོ་ཌི་ཡིས་ཡ། ང་ཚོ་མཚན་མོའི་མུན་པའི་ཁྲོད་ནས་ལེ་དབར་བརྒྱད་བརྒལ་ནས་
ཨ་ཁུ་ཇོན་གྱི་སར་རྐང་ཐང་ལ་འགྲོ་ཐུབ་རྒྱུ་མ་རེད། ངའི་རྐང་པ་ན་ནས་འགུལ་མི་ཐུབ།
ཡ། མུ་ལེ། ང་ཚོ་དོ་ནུབ་ཁྱོད་ཚང་གི་སར་སོང་ན་ག་འདྲ་འདུག དེ་འདི་ནས་ལེ་དབར་
གཅིག་ཙམ་མ་གཏོགས་མེད་ཨ།" ཞེས་བཤད།
སོང་མ་སོང་ཡོད་པ་མ་རེད མུ་ལེ་ཡི་གདོང་ལ་ངོ་ནོངས་པའི་ཉམས་ཤིག་བབས།
ངའི་ཆུང་མ་དང་ཕྲུ་གུ་ཚོ། ཁོ་མོའི་མིང་བོ་བཅས་ཀྱིས་ཅ་ལག་ཚང་མ་འཁྱེར་ནས་ཁ་ལི་
ཧྥོར་ནེ་ཡ་མངའ་སྡེ་ལ་ཕྱིན་སོང་། ཁང་པའི་ནང་ན་བཟའ་རྒྱུ་འབྲུ་རྡོག་གཅིག་ཀྱང་མེད།
ཁོ་ཚོ་ནི་ང་རང་ལྟར་ཁོང་ཁྲོ་ཟོས་མེད་པའི་རྐྱེན་གྱིས་ནུབ་ཕྱོགས་སུ་ཕྱིན་སོང་། ཁང་པའི་
ནང་དུ་བཟའ་རྒྱུ་ཅི་ཡང་མེད།”
ཆོས་དཔོན་འཚེར་སྣང་དང་བཅས་འགུལ་ཙམ་བྱ། “ཁྱོད་ཀྱང་ཁོ་ཚོ་དང་མཉམ་དུ་
ཕྱིན་ན་འགྲིག་ཡོད་པ་རེད། ཁྱོད་ཀྱིས་ཁྱིམ་ཚང་ཁ་འཐོར་ལ་མ་བཏང་ན་འགྲིག་གི་རེད།
མུ་ལེ་ཡིས་ང་འགྲོ་མ་ཐུབ། ཅི་ཞིག་གིས་ང་གཏོང་གི་མི་འདུག” ཅེས་བཤད།
ཇོ་ཌི་ཡིས་“ཨ་དཀོན་མཆོག ད་ལྟོགས་ནས་ཤི་གྲབས་བྱེད་ཀྱི་འདུག ལོ་ངོ་བཞི་ཧྲིལ་
པོར་ཟས་ཐུན་དུས་ཐོག་ལ་བཟས་པ་ཡིན། ངའི་གྲོད་ཁོག་འདི་ལུ་གུ་ལྡིང་ལྡིང་བྱེད་བཞིན་
འདུག མུ་ལེ། ཁྱོད་ཀྱིས་ཅི་ཞིག་བཟའ་རྒྱུ་ཡིན་ནམ། ཁྱོད་ཀྱིས་དགོང་ཟས་ཇི་ལྟར་འཚོལ་
བཞིན་ཡོད། ཅེས་བཤད།
མུ་ལེ་ཡིས་ངོ་ནོངས་པའི་སྒོ་ནས་“དུས་ཡུན་གང་འཚམས་རིང་ལ་ངས་སྦལ་བ་
དང་ཐང་བྱི་ཟོས་པ་ཡིན་ལ་འཕྱི་བའང་ཟོས་པ་ཡིན། དེ་ཚོ་མི་ཟ་ཐབས་མེད་རེད། འོན་
ཀྱང་། དེང་སང་ངས་ཕར་ཕྱོགས་གྱི་གྲམ་རྩྭ་སྐམ་པོའི་ཁྲོད་ཀྱི་རྒྱུ་ལམ་ཁག་ཏུ་རྙི་འཛུགས་
ཀྱི་ཡོད་པས། མཚམས་ལ་ལར་རི་བོང་ཟིན་ལ་མཚམས་ལ་ལར་རི་བྱའང་འཛིན་ཐུབ་ཀྱི་
འདུག ད་དུང་སྲེ་མོང་ཡང་ཟིན་ལ་དོམ་ཁྲ་རྔ་རིང་ཡང་ཟིན་གྱི་འདུག"ཅེས་ཟེར་བཞིན།
ཁོས་རྩྭ་ཁུག་ལག་ཏུ་བླངས་ནས་སྒོ་ཁྱམས་ཀྱི་མཐིལ་གཅལ་སྟེང་དུ་མགོ་རྟིང་བསློགས་
པས། རྩྭ་ཁུག་ལས་སྤུ་འཇམ་སོབ་སོབ་ལྡན་པའི་རི་སྐྱ་རྔ་དཀར་གཉིས་དང་རི་བོང་རྣ་
རིང་གཅིག་བཅས་ལྷོད་ཀྱིས་འགྲིལ་སོང་།
ཇོ་ཌི་ཡིས་"དཀོན་མཆོག་མཁྱེན། ངས་ལོ་ངོ་བཞིའི་རིང་ལ་གསོན་པོར་བསད་པའི་ཤ་
གསར་ཞིག་བཟའ་རྒྱུ་མ་བྱུང་།” ཞེས་བཤད།
ཁ་སེ་ཡིས་རི་སྐྱ་རྔ་དཀར་གཅིག་ཡར་བླངས་ཏེ་ལག་ཏུ་བཟུང་ནས་ཁྱོད་ཀྱིས་ང་ཚོར་
བཟའ་སྐལ་སྤྲོད་རྒྱུ་རེད་ཨ། ཨེ་རེད། མུ་ལེ་གྷི་རེབ།" ཅེས་དྲིས།
མུ་ལེ་ངོ་ནོངས་ནས་འཚབ་འཚུབ་ཏུ་གྱུར། ‘དེ་ཐད་ལ་ང་ལ་གདམ་ཀ་འདུག་གམ།"
ཁོས་རང་ཉིད་ཀྱི་བྱམས་སེམས་དང་བྲལ་བའི་སྐད་ཆ་དེ་བཤད་མཚམས་བཅད་ནས། “ངས་
དེ་ཟེར་བ་མིན། དེ་ཟེར་བ་མིན། ངས་ཟེར་རྒྱུ་ནི། ཞེས་ཁ་ནོར་རྒྱག་བཞིན་དུ་ངས་བཤད་
འདོད་པ་ནི། གལ་སྲིད་མི་ཞིག་ལ་བཟའ་རྒྱུ་ཡོད་ཅིང་། མི་གཞན་པ་ཞིག་གྲོད་ཁོག་ལྟོགས་
ཀྱི་ཡོད་དུས། མི་དང་པོ་དེ་ལ་གདམ་ཀ་ཡོད་པ་མ་རེད། དེ་མ་ཡིན་པར། ངས་ངའི་རི་བོང་
ཚོ་འཁྱེར་ནས་ཁུག་ཀྱོག་ཅིག་ཏུ་གཅིག་པུར་བཟས་ན་ག་འདྲ་རེད། གནས་ལུགས་དེ་ཨེ་
མཐོང་ཞེས་བཤད།
ཁ་སེ་ཡིས་མཐོང་གི་འདུག གནས་ལུགས་དེ་ངས་མཐོང་གི་འདུག ཋོམ། མུ་ལེ་ཡིས་
གནས་ལུགས་ཤིག་མཐོང་གི་འདུག གནས་ལུགས་ཆེན་པོ་ཞིག་མཐོང་གི་འདུག གནས་
ལུགས་དེ་ཁོ་ལས་སྟོབས་ཆེ་ལ་ང་ལས་ཀྱང་སྟོབས་ཆེ།" ཞེས་བཤད།
ཋོམ་གཞོན་པས་རང་ཉིད་ཀྱི་ལག་པ་གཉིས་འཕུར་འཕུར་བྱས། སུ་ལ་གྲི་ཡོད། ཉམ་
ཐག་པའི་སྲོག་ཆགས་འདི་ཚོ་བཤའ། ད་ལྟ་བཤའ།”
མུ་ལེ་ཡིས་རང་ཉིད་ཀྱི་དོར་མའི་གློ་ཁུག་ཏུ་བསྙབས་ནས་རྭ་ཡི་ཡུ་བ་ཅན་གྱི་ལྟེབས་
གྲི་ཆེན་པོ་ཞིག་བླངས། ཋོམ་ཇོ་ཌི་ཡིས་ལྟེབས་གྲི་དེ་ཚུར་བླངས་ནས་གྲི་དངོ་གཅིག་ཕྱིས་
རྗེས་དྲི་སྣོམ་ཞིག་བྱས། ཁོས་གྲི་དངོ་ས་ནང་དུ་ཡང་དང་ཡང་དུ་བསྣུན་རྗེས་ཡང་བསྐྱར་
དྲི་སྣོམ་བྱས་ཤིང་།དེ་ནས་དེ་ཁོའི་དོར་མའི་ངོས་སུ་ཕྱིས་རྗེས་མཐེ་བོང་གིས་རྣོ་ཁ་བརྟགས།
མུ་ལེ་ཡིས་རང་ཉིད་ཀྱི་དཔྱི་མགོའི་ཁུག་མ་ལས་ཆུ་དམ་ཞིག་བླངས་ནས་སྒོ་ཁྱམས་
ཐོག་ཏུ་བཞག་སྟེ་གྲོན་ཆུང་བྱོས། འདི་ཙམ་ལས་མེད། ཁྲོན་པ་ཚང་མའི་ཁ་རུབས་ཟིན།
ཞེས་བཤད།
ཁྲོམ་གྱིས་རི་བོང་ཞིག་ལག་ཏུ་བཟུང་་ཁྱོད་གཉིས་ལས་གཅིག་སོང་ནས་འབྲུ་ཁང་
ནས་ལྕགས་སྐུད་དུམ་པ་ཞིག་འཁྱེར་ཤོག ང་ཚོས་ཁང་པའི་ནང་གི་ཤིང་ལེབ་ཆག་པོ་འདི་
དག་སྤྱད་ནས་མེ་ཞིག་སྦར་ཐབས་བྱ ཁོས་ལག་གི་རི་བོང་ཤི་བོ་ལ་གཅིག་བལྟས་རྗེས་
རི་བོང་བཤའ་རྒྱུའི་ཡན་གྱི་ལས་ཀ་སླ་པོ་ཞིག་གང་ན་ཡོད།" ཅེས་བཤད། ཁོས་རི་བོང་
གི་སྒལ་བའི་པགས་པ་ཡར་འཐེན་ནས་གྲི་ཡིས་ཨི་ཁུང་ཞིག་བཏོད། དེ་རྗེས་ཨི་ཁུང་ནང་
དུ་མཛུབ་མོ་བརྒྱབ་ནས་པགས་པ་བཤུས། རི་བོང་གི་རྒྱབ་ཀྱི་པགས་པ་དེ་རྐང་ཤུབས་
ཕུད་པ་ལྟར་སྐེ་རུ་ཡར་དེད་བྱུང་ལ། སུག་པའི་སྟེང་གི་པགས་པ་རྣམས་སྡེར་མོའི་རྩ་
རུ་མར་དེད། དེ་ནས་ཇོ་ཌི་ཡིས་ལྟེབས་གྲི་དེ་ཡང་བསྐྱར་ལག་ཏུ་བླངས་ནས ་རི་བོང་གི་
མགོ་དང་སུག་མགོ་བཅད་ཅིང་། དེ་ནས་པགས་པ་ཐང་ལ་བཞག་རྗེས། རི་བོང་གི་རྩིབ་
རུས་མཚམས་ནས་ལྟེབས་གྲིས་གཤགས་ནས་རྒྱུ་མ་རྣམས་ཀོ་བའི་སྟེང་དུ་གསིག་གསིག་
བྱས་ཏེ་བླུགས་ཤིང་། དེ་ནས་ནང་ཁྲོལ་རྣམས་སྲིང་བལ་སྡོང་པོའི་ཁྲོད་དུ་གཡུགས། ད་ནི་
གཙང་ལ་ཤ་རྒྱུས་ལྡན་པའི་གཟུགས་གཞི་ཆུང་ཆུང་དེ་གྲ་སྒྲིག་བྱས་ཟིན། ཇོ་ཌི་ཡིས་སུག་
བཞི་བཅད་རྗེས་ཤ་དང་ལྡན་པའི་སྒལ་གཞུང་དེ་དུམ་བུ་གཉིས་སུ་གཏུབས། ཁོས་རི་བོང་
གཉིས་པ་དེ་ལག་ཏུ་ལེན་བཞིན་པའི་སྐབས་དེར་ཁ་སེ་ཡིས་ལག་ཏུ་ལྕགས་སྐུད་འཁྲིལ་
མ་ཞིག་འཁྱེར་ནས་ཕྱིར་སླེབས། ཇོ་ཌི་ཡིས་”ད་མེ་བུས་ནས་ཕུར་བ་རེ་གདབ་རོགས།
སྟོན་པ་ཡེ་ཤུ། སྲོག་ཆགས་འདི་ཚོ་བཟའ་དགོས་བསམ་ནས་ལྟོགས་ཤི་ཐེབས་གྲབས་བྱེད་
ཀྱི་འདུག” ཅེས་བཤད། ཁོས་དེའི་ཤུལ་གྱི་རི་བོང་གཉིས་ཀའང་གཙང་མ་བཟོས་ནས་དུམ་
བུར་གཏུབས་རྗེས་ལྕགས་སྐུད་ལ་བརྒྱུས། མུ་ལེ་དང་ཁ་སེ་གཉིས་ཀྱིས་ཟུར་ཁང་གི་ཞིག་
འཕྲོ་དེ་ནས་ཤིང་ལེབ་ཆག་པོ་འགའ་རེ་འཁྱེར་ཡོང་ནས་མེ་ཁ་གསོས། དེ་ནས་ཁོ་ཚོས་
ལྕགས་སྐུད་འཐེན་སའི་ཆེད་དུ་མེའི་ཕར་ཕྱོགས་ཚུར་ཕྱོགས་གཉིས་སུ་ཕུར་བ་རེ་གདབས།
མུ་ལེ་ཕྱིར་ཇོ་ཌི་ཡི་རྩར་ཡོང་ནས་“རི་བོང་རྣ་རིང་གི་ལུས་སྟེང་དུ་གཉན་འབུར་ཡོད་
མེད་ལྟོས་ཨ། ངས་གཉན་འབུར་ཅན་གྱི་རི་བོང་བཟའ་འདོད་མེད། ཅེས་བཤད་རྗེས། ཁོས་
རང་ཉིད་ཀྱི་གློ་ཁུག་ལས་རས་ཁུག་ཆུང་ཆུང་ཞིག་བླངས་ཡོང་ནས་སྒོ་ཁྱམས་སྟེང་དུ་བཞག
ཇོ་ཌི་ཡིས་རྣ་རིང་འདི་གཙང་མ་ཡང་དག་པ་རེད། དཀོན་མཆོག་ཡེ་ཤུ། ཁྱོད་ཀྱིས་
ཚྭ་ཡང་འཁུར་འདུག་ཨ། ཁྱོད་ཀྱི་གློ་ཁུག་དེའི་ནང་ན་ད་དུང་སྡེར་མ་འགའ་རེ་དང་རས་
གུར་ཞིག་ཀྱང་མེད་དམ།" ཞེས་ཟེར་བཞིན། ཁོས་ལག་མཐིལ་དུ་ཚྭ་ཅུང་ཙམ་བླངས་རྗེས་
ལྕགས་སྐུད་ལ་བརྒྱུས་པའི་རི་བོང་གི་སྟེང་དུ་སྟོར།
མེ་ཕུང་ཇེ་ཆེར་སོང་བ་དང་བསྟུན་ནས་གྲིབ་མ་དེ་ཁང་པའི་ངོས་སུ་ཕོག་ཅིང་། ཤིང་
ལེབ་སྐམ་པོ་རྣམས་གད་ནས་ཀག་སྒྲ་ལྷང་ལྷང་དུ་སྒྲོག ད་ནི་མུན་པ་ཕལ་ཆེར་རུབ་ཟིན་
པས་ནམ་མཁའི་སྐར་ཚོགས་ཀྱང་དགུང་སྔོན་དབྱིངས་སུ་ཇེ་གསལ་ནས་ཇེ་གསལ་དུ་གྱུར།
བྱི་ལ་སྐྱ་བོ་དེ་འབྲུ་ཁང་ལས་ཕྱིར་བུད་ནས་མེ་ཕུང་གི་ཕྱོགས་སུ་སྨེའོ་ཟེར་བཞིན་ཡོང་
ཞིང་། མེ་ཕུང་གི་ཉེ་ས་ཙམ་དུ་སླེབས་མཚམས་སུ་ཁ་ཕར་འཁོར་ནས་ས་ངོས་སུ་སྟོར་ཡོད་
པའི་རི་བོང་གི་ནང་ཁྲོལ་དམ་དུམ་གྱི་ཕྱོགས་སུ་བརྒྱུགས། བྱི་ལས་ནང་ཁྲོལ་ཁ་ནང་དུ་
བལྡད་རྗེས་ཁོག་ཏུ་མིད་པ་དང་། ད་དུང་ནང་ཁྲོལ་འགའ་རེ་ཁ་འགྲམ་ནས་ཕྱི་རུ་དཔྱངས།
ཁ་སེ་མེ་ཕུང་གི་འགྲམ་དུ་ཐང་ལ་བསྡད་ནས། ཤིང་ལེབ་ཆག་འཕྲོ་རེ་མེ་ཕུང་གི་སྟེང་
དུ་སྣོན་ལ། སྣེ་མོ་འབར་ཟིན་པའི་ཤིང་ལེབ་ཆེན་པོ་དེ་མེ་ཕུང་གི་དབུས་སུ་ཕར་བསྣུར།
དགོང་ཁའི་ཕ་ཝང་ཚོ་མེ་ཕུང་གི་འོད་ཀོར་ནང་དུ་འཁྱུག་ཙམ་གྱིས་འཕུར་ནས་ཡོང་
ཞིང་། འཁྱུག་ཙམ་གྱིས་འཕུར་ནས་བུད་འགྲོ། བྱི་ལ་དེ་རང་ཉིད་ཀྱི་འཕོངས་མགོ་རུ་ཙོག་
པུར་བསྡད་ནས་མཆུ་ཏོ་ལྕེ་ལྡག་བྱེད་ཅིང་། གདོང་པ་དང་ཁ་སྤུ་འཁྲུད།
ཇོ་ཌི་ཡིས་སྟེང་དུ་རི་བོང་བརྒྱུས་ཡོད་པའི་ལྕགས་སྐུད་དེ་ལག་པ་གཉིས་ཀྱིས་བཟུང་
ནས་ཚུར་མེ་ཕུང་གི་ཕྱོགས་སུ་ཡོང་། “ཡ། མུ་ལེ། སྣེ་མོ་གཅིག་ནས་ཟུང་། ཁྱོད་ཕྱོགས་ཀྱི་
སྣེ་དེ་ཕུར་བ་དེའི་སྟེང་དུ་སྡོམས་ཤོག ད་འགྲིག་སོང་། ཡ། ད་དམ་པོར་འཐེན། སྤྱིར་ཡིན་
ན་ང་ཚོས་མེ་ཕུང་འཇགས་པར་སྒུག་དགོས་མོད། འོན་ཀྱང་། ངས་སྒུག་ཐུབ་ཀྱི་མི་འདུག་
ཁོས་ལྕགས་སྐུད་དྲང་མོར་འཐེན་རྗེས་ཐང་ནས་ཤིང་ཐུར་ཞིག་བླངས་ནས་ལྕགས་སྐུད་
སྟེང་གི་ཤ་རྡོག་རྣམས་མེ་ཕུང་གི་སྟེང་དུ་སླེབས་པའི་བར་དུ་ཕར་དེད། དེ་ནས་མེ་ལྕེ་ཡིས་
ཤ་རྡོག་གི་མཐའ་རུ་ཡར་ལྕེ་ལྡག་བྱས་བྱུང་ལ། ཤ་རྡོག་གི་ཕྱི་ངོས་རྣམས་མཁྲེགས་པོ་དང་
འོད་ཀྲིག་ཀྲིག་ཏུ་གྱུར། ཇོ་ཌི་མེ་ཕུང་གི་འགྲམ་དུ་ཐང་ལ་བསྡད་མོད། འོན་ཀྱང་། རི་བོང་
གི་ཤ་རྣམས་ལྕགས་སྐུད་ཀྱི་སྟེང་དུ་འབྱར་མི་འགྲོ་བའི་ཆེད་དུ་ཁོའི་ལག་གི་ཤིང་ཐུར་དེས་
རི་ཤ་མུ་མཐུད་དུ་ཕར་སྒུལ་ཚུར་སྒུལ་བྱས། ཇོ་ཌི་ཡིས་"འདི་ནི་སྤྲོ་གསེང་ཞིག་རེད། རེད་ཡ།
འདི་ནི་དངོས་གནས་སྤྲོ་གསེང་ཞིག་རེད། མུ་ལེ་འདི་ལ་ཚྭ་དགོས་ན་ཚྭ་འདུག ཆུ་དགོས་
ན་ཆུ་འདུག རི་བོང་དགོས་ན་རི་བོང་འདུག ད་འདིའི་གློ་ཁུག་ནང་ན་སྐྱོ་ལྡུར་སླ་ང་
གང་ཡོད་རྒྱུ་ན། དེ་མ་གཏོགས་རེ་བ་གཞན་པ་མེད།” ཅེས་བཤད།
ན་མུ་ལེ་ཡིས་མེ་ཕུང་གི་སྟེང་ནས་ཚུར་བལྟས་ཏེ་ངའི་འཚོ་བ་རོལ་ཚུལ་ལ་བལྟས་ན་
ཁྱོད་ཚོས་ང་སྨྱོས་འདུག་བསམ་གྱི་ཡོད་རྒྱུ་རེད།” ཅེས་བཤད།
ཇོ་ཌི་ཡིས་མེད། བསམ་གྱི་མེད། གལ་སྲིད་ཁྱོད་སྨྱོན་པ་ཡིན་ན་ཚང་མ་སྨྱོན་པ་ཡིན་
རྒྱུ་རེད།” ཅེས་བཤད།
མུ་ལེ་ཡིས་མཐུད་དུ་རེད་ཡ། དེ་དགོད་བྲོ་བ་ཞིག་རེད། ཁོ་ཚོས་ང་རང་ཉིད་ཀྱི་ས་
གཞིས་དང་ཁ་འབྲལ་དགོས་ཞེས་བཤད་པ་དེ་ནས་བཟུང་། ང་ལ་ཅི་ཞིག་བབས་པའམ་ཅི་
ཞིག་བྱུང་བའི་ཚོར་བ་བྱུང་། ཐོག་མར་ང་སོང་ནས་མི་སྐོར་ཞིག་གསོད་རྒྱུའི་འཆར་གཞི་
འཐེན་པ་ཡིན་ལ། དེ་ནས་ངའི་བཟའ་མི་ཚང་མ་ནུབ་རྒྱུད་དུ་ཕྱིན་པ་རེད། དེ་ནས་བཟུང་
ང་ཡར་འཁྱམ་མར་འཁྱམ་བྱས་ནས་བསྡད་པ་ཡིན། ནམ་ཡང་ཐག་རིང་ལ་མ་སོང་ལ། གང་
དུ་མུན་རུབ་ན་དེ་རུ་ཉལ་ནས་བསྡད་པ་ཡིན། དོ་ནུབ་ང་འདི་ནས་ཉལ་དགོས་བསམ་ཡོད།
ང་འདིར་ཡོང་དོན་ཡང་དེ་ཡིན། ངས་རང་ཉིད་ལ། ངས་ཡུལ་མི་ཚོའི་ཅ་ལག་ལ་ལྟ་རྟོག་
བྱས་ཏེ་བསྡད་པ་ཡིན་ན་ཁོ་ཚོ་ཕྱིར་ཡོང་དུས་རྩིས་སྤྱོད་རྒྱུ་ཞིག་ཡོད་པ་རེད་ཟེར་གྱི་ཡོད།
འོན་ཀྱང་། ངས་དེ་བདེན་པ་མིན་པ་ཤེས་ཀྱི་ཡོད། འདི་ན་ལྟ་རྟོག་བྱེད་རྒྱུ་ཞིག་ལྷག་མེད་
ལ། ཡུལ་མི་ཚོ་ཡང་ནམ་ཡང་ཕྱིར་ཡོང་གི་མ་རེད། ང་ནི་དུར་ཁྲོད་ཀྱི་འདྲེ་རྒན་འཁྱམ་པོ་
ཞིག་དང་འདྲ་བར་ཡར་འཁྱམ་མར་འཁྱམ་བྱས་ནས་བསྡད་ཡོད།” ཅེས་བཤད།
ཁ་སེ་ཡིས་མི་ཟེར་བ་འདི་གནས་ཤིག་ལ་གོམས་སོང་དུས་དེ་དང་ཁ་འབྲལ་རྒྱུ་དཀའ་
མོ་རེད། མི་ཟེར་བ་འདི་ལ་བསམ་བློ་ཞིག་སྐྱེས་ཚར་དུས་དེ་བསྒྱུར་རྒྱུ་དཀའ་མོ་རེད། ང་ནི་
དེང་སང་ཆོས་དཔོན་ཞིག་མིན་ནའང་། ངས་རྒྱུན་པར་རང་ཤུགས་ཀྱིས་གསོལ་བ་འདེབས་
ཀྱི་འདུག་ལ། དེ་ཐད་ལ་རིག་པ་ཙམ་ཡང་བསྒྲིམ་དགོས་ཀྱི་མི་འདུག" ཅེས་བཤད།
ཇོ་ཌི་ཡིས་ལྕགས་སྐུད་ཀྱི་སྟེང་གི་ཤ་རྡོག་རྣམས་བརྗེ་སློག་བརྒྱབ་པས། ད་ནི་ཤའི་སྟེང་
ནས་སྣུམ་ཁུ་རེ་འཛགས་ཀྱི་འདུག་ལ། སྣུམ་ཐིགས་རེ་མེ་ནང་དུ་ལྷུང་ཚེ་མེ་ལྕེ་ལེབ་མོ་རེ་
ཡར་མཆོངས་ཡོང་། ཤའི་ངོས་འཇམ་ས་དག་ཏུ་ད་ལྟ་གཉེར་ཁུམ་དོད་ནས་ཁ་མདོག་སྨུག་
སྐྱ་རུ་འགྱུར་བཞིན་འདུག ཇོ་ཌི་ཡིས་“དྲི་སྣོམ་ཞིག་བྱོས་དང་། སྟོན་པ་ཡེ་ཤུ། མར་སྒུར་
ནས་དྲི་སྣོམ་ཞིག་བྱོས་དང་། ཞེས་བཤད།
མུ་ལེ་ཡིས་མུ་མཐུད་དུ་"དུར་ཁྲོད་ཀྱི་འདྲེ་རྒན་འཁྱམ་པོ་ཞིག་དང་འདྲ་བར། སྔོན་ཆད་
དོན་དག་བྱུང་མྱོང་སའི་ས་ཆ་ཚང་མར་འཁྱམ་ཉུལ་བྱས་པ་ཡིན། དཔེར་ན། ཕར་ཕྱོགས་ཀྱི་
གྲོག་ཤུར་དུ་ཤིང་ཕྲན་གྱི་ནགས་ཚལ་ཞིག་ཡོད་ལ། དེ་ནི་ང་ཐོག་དང་པོར་བུ་མོ་ཞིག་དང་
ཉལ་ས་དེ་ཡིན། སྐབས་དེར་ང་རང་ལོ་ན་བཅུ་བཞི་ཡིན་ལ། དེ་དུས་ངས་ནི་ཤྭ་ཕོ་ཞིག་
དང་འདྲ་བར་རྐང་རྡེབ་དང་འཕོངས་གསིག་བྱས་ཏེ་འཁུན་སྒྲ་སྒྲོག་གི་ཡོད་ལ། དེ་དུས་ང་
ནི་ར་ཕོ་གཅིག་དང་འདྲ་བར་ཆགས་སྲེད་ཀྱིས་ཚོས་ཡོད། དེ་བས་ང་ས་དེར་ཡང་བསྐྱར་
སོང་ནས་ཐང་ལ་གན་རྐྱལ་དུ་ཉལ་ནས་བསྡད་ཚེ་སྔོན་ཆད་ཀྱི་བྱ་བ་དེ་དག་རེ་རེ་བཞིན་
མིག་ལམ་དུ་ཕྱིར་ཤར་ཡོང་། ངེད་ཚང་གི་འབྲུ་ཁང་གི་ཕར་ཕྱོགས་ཀྱི་ས་དེ་ནི་གླང་རྒན་
ཞིག་གིས་ངའི་ཨ་ཕ་རྭ་རྡུང་བྱས་ནས་གསོད་ས་དེ་ཡིན་ལ། ཁོའི་ཁྲག་དམར་རྣམས་དུས་ད་
ལྟའང་ས་ནང་དེར་འགོས་ཡོད། འགོས་ཡོད་ངེས་ཡིན། མི་སུ་གཅིག་གིས་ཀྱང་ཁྲག་དམར་
དེ་བཀྲུས་མྱོང་མེད། ངས་ངའི་ཨ་ཕའི་ཟུངས་ཁྲག་འདྲེས་ཡོད་སའི་ས་ངོས་སུ་ལག་པས་
རེག་པ་ཡིན ཞེས་བཤད་ཅིང་། དེ་ནས་ཁོས་དོགས་མི་བདེ་བའི་རྣམ་པས་བཤད་མཚམས་
ཅུང་བཞག “ཁྱོད་གཉིས་ཀྱིས་བལྟས་ན་ང་སྨྱོན་པ་འདྲ་པོ་ཞིག་ཡིན་རྒྱུ་རེད། མ་རེད་དམ།
ཇོ་ཌི་ཡིས་ཤ་བརྗེ་སློག་བརྒྱབ་ཅིང་། ཁོའི་མིག་མདངས་ནང་དུ་བཀུག་ཡོད། ཁ་སེ་
ཡིས་སྐྱིལ་ཀྲུང་ཇེ་དམ་དུ་བཏང་ནས་མིག་གིས་མེ་ཕུང་དུ་ཅེར་ནས་བསྡད། སར་བསྡད་
ཡོད་པའི་མི་འདི་དག་ལས་དབྱིན་ཁྲེ་བཅོ་ལྔ་ཙམ་གྱི་སར་གྲོད་ཁོག་རྒྱགས་ནས་ཡོད་པའི་
བྱི་ལ་དེ་ཙོག་པུར་བསྡད་འདུག་ལ། ཁོའི་མཇུག་མ་རང་ཉིད་ཀྱི་རྒྱབ་སུག་གི་མཐའ་རུ་གྲ་
དག་པོས་འཁྱིལ། འུག་པ་ཆེན་པོ་ཞིག་གིས་འཛེར་སྐད་སྒྲོག་བཞིན་ཁོ་ཚོའི་མགོ་ཐོག་
ནས་འཕུར་སོང་ལ། མེ་འོད་ཁྲོད་ནས་འུག་པའི་དཀར་ལམ་ལམ་གྱི་གསུས་པ་དང་གཤོག་
འོག་གསལ་པོར་མཐོང་ཐུབ།
ཁ་སེ་ཡིས་མ་རེད། ཁྱོད་རང་ཁེར་རྐྱང་ཡིན་པ་བདེན་པ་རེད། འོན་ཀྱང་། ཁྱོད་རང་
སྨྱོན་པ་མ་རེད།” ཅེས་བཤད།
མུ་ལེ་ཡི་ཆུང་ལ་དམ་པའི་གདོང་པར་ནན་ཏན་གྱི་མདངས་ཤིག་བབས། ་ཟུངས་ཁྲག་
ད་དུང་ཡང་འགོས་ཡོད་སའི་ས་ཐོག་ཏུ་ངས་ལག་པ་བཞག་པ་ཡིན། ངས་སྐབས་དེར་ངའི་
ཨ་ཕའི་བྲང་ཁར་བཏོད་ཡོད་པའི་ཨི་ཁུང་མཐོང་ཐུབ་ལ། ཁོ་ངའི་ངོས་སུ་འཐམས་ནས་
གཟུགས་པོ་འདར་ཙམ་འདར་ཙམ་བྱེད་པའང་ཚོར་ཐུབ།དེ་ནས་ཁོ་དལ་མོས་ལྟག་ཏུ་ཉལ་
སོང་ལ། རྐང་ལག་ཚང་མས་སྤར་འབྲད་ལྟ་བུ་བྱེད་ཀྱི་ཡོད། ངས་ཁོའི་དཀར་ལོག་ལོག་གི་
མིག་མདངས་ལས་ན་ཟུག་གི་སྡུག་བསྔལ་དེ་མཐོང་ཐུབ་ལ།དེ་ནས་ཁོ་འགུལ་རྒྱུ་མེད་པར་
གྱུར་ནས། གསལ་ལ་དྭངས་པའི་མིག་ཟུང་གིས་གནམ་ལ་ཅེར་བའང་མཐོང་། སྐབས་
དེར་ང་ནི་ཕྲུ་གུ་ཆུང་ཆུང་ཞིག་ཡིན་པས་ངུ་རྒྱུ་མ་དྲན་ལ་ཅི་ཡང་བྱེད་རྒྱུ་མ་དྲན་པར། དེ་
གར་ལངས་ནས་བསྡད ཁོས་མགོ་བོ་ཤུགས་ཀྱིས་འཕྲེད་དུ་གཡུགས། ཇོ་ཌི་ཡིས་ཤ་བརྗེ་
སློག་བརྒྱབ། "དེ་ནས་ང་ཇོའེ་བཙའ་སའི་ཁང་པ་དེའི་ནང་དུ་ཕྱིན་པ་ཡིན། ཉལ་ཁྲི་ད་
ལྟ་མཐོང་རྒྱུ་མི་འདུག་མོད། ཁང་པ་དེ་ག་རང་རེད། འདི་དག་ཚང་མ་དེ་འདྲའི་གསལ་
ལ་གསོན་པོ་ཞིག་རེད་ཨང་། སྔོན་མའི་དོན་དག་ཁག་རེ་རེ་བཞིན་ས་གནས་དང་བསྟུན་
ནས་ཕྱིར་འཆར་ཡོང་གི་འདུག ཁང་པ་དེ་ནི་ཇོའེ་ཡི་ཚེ་སྲོག་གི་མགོ་རྩོམ་ས་དེ་རེད། ཁོ་
བཙས་ནས་ཡུད་ཙམ་རྗེས་སུ་ད་གཟོད་དབུགས་རིང་ཞིག་བླངས་བྱུང་ལ། དེ་ནས་ངུ་སྐད་
ལེ་དབར་གཅིག་གི་ས་ནས་གོ་ཐུབ་པ་ཞིག་བསྒྲགས་སོང་། སྐབས་དེར་ངའི་ཨ་ཕྱི་དེ་གར་
ལངས་ནས་ཡོད་ཅིང་། ཁོ་མོས། ་ཧ་ཅང་ཡག་པོ་རེད། ཧ་ཅང་ཡག་པོ་རེད།' ཅེས་ཡང་དང་
བསྐྱར་དུ་བསྒྲགས་ཤིང༌། ཁོ་མོ་དགའ་སྤོབས་སྐྱེས་དྲགས་པས་དགོང་མོ་དེར་བསྟུད་མར་
ཤེལ་ཕོར་གསུམ་བཅག་སོང་།”
ཇོ་ཌི་ཡིས་མིད་པ་བསངས་ངས་བལྟས་ན་ད་ཟོས་ན་འགྲིག་ས་རེད།”
མུ་ལེ་ཡིས་ཁྲོ་ཉམས་ཀྱིས་དེ་ཡག་པོ་ཞིག་ཚོས་སུ་ཆུག ཚོས་ནས་སྨུག་པོ་བྱོས། ཕལ་
ཆེར་ནག་པོ་ལྟ་བུ་འགྱུར་དགོས། ངས་སྐད་ཆ་བཤད་འདོད། ངས་ཡུན་རིང་ལ་སྐད་ཆ་
བཤད་རྒྱུ་མ་བྱུང་། གལ་སྲིད་ང་སྨྱོ་ཡོད་ན་སྨྱོ་ཡོད། དེ་ལའང་ཐབས་ཤེས་ཅི་ཡང་ཡོད་
པ་མ་རེད། དུར་ཁྲོད་ཀྱི་འདྲེ་འཁྱམ་བཞིན་མཚན་མོར་ཁྱིམ་མཚེས་ཚོའི་ཁང་པ་ཉུལ། ཕེ་
ཋེར་ཚང་དང་ཇེ་ཁོབ་ཚང་། རན་སི་ཚང་དང་ཇོ་ཌི་ཚང་སོགས་རེ་རེ་བཞིན་ཉུལ། ཁང་
།
པ་འདི་རྣམས་དེང་སང་ནག་ཐིབ་བེ་ཐོར་ལ་ཁད་ཀྱི་སྒམ་ཆག་འགའ་རེ་དང་འདྲ། འོན་
ཀྱང་། ཁང་པ་འདི་དག་གི་ནང་དུ་སྤྲོ་སྐྱིད་ཆེན་པོ་བཏང་མྱོང་ཡོད་ལ། འདུ་འཛོམས་བྱས་
པ་དང་དགོད་སྒྲའང་གྲག་མྱོང་། ད་དུང་ཁང་པ་འདི་དག་ཚང་མའི་ནང་དུ་གཉེན་སྟོན་
ཡང་བཤམས་མྱོང་ཨང་། འདི་དག་མཐོང་ཚེ་ང་གྲོང་རྡལ་དུ་བརྒྱུགས་ནས་ལྟས་ངན་དེ་
ཚོ་གསོད་འདོད་སྐྱེས། ཁོ་ཚོས་འདྲུད་འཐེན་ལ་བརྟེན་ནས་ས་གཞིས་འདི་དག་མགོ་རྟིང་
བསློགས་ན་ཁོ་ཚོར་ཕན་ཁེ་ཅི་ཞིག་ཡོད་པ་རེད། ཁོ་ཚོའི་བར་ཁེ་སྲུང་སྐྱོབ་བྱེད་པའི་དོན་
དུ་ཁོ་ཚོར་ཅི་ཞིག་ཐོབ་ཀྱི་ཡོད་དམ། ཁོ་ཚོར་ཐོབ་པ་ནི་ཨ་ཕ་ས་ཐོག་ནས་འཆི་ས་དང་ཇོའི་
ཡིས་དབུགས་ཀྱི་ཐོག་མ་ལེན་ས། ངས་མཚན་མོར་སྡོང་གསེབ་ནས་ར་ཕོ་གཅིག་དང་འདྲ་
བར་གསིག་རྡེབ་བྱེད་ས་ཙམ་རེད། དེ་མིན་ཁོ་ཚོར་ཅི་ཞིག་ཐོབ་བམ། ས་ཞིང་འདིའི་ས་རྒྱུ་
མི་བཟང་བ་གནམ་རྒན་མས་ཀྱང་ཤེས། ལོ་ངོ་མང་པོའི་རིང་ལ་ཁྱིམ་ཚང་གཅིག་གིས་ཀྱང་
སྟོན་ཐོག་ཡག་པོ་ཞིག་བསྡུ་རྒྱུ་བྱུང་མེད། འོན་ཀྱང་། གཞུང་ལས་སྒྲོག་ཙེའི་སྟེང་གི་ཁྱི་
ཕྲུག་དེ་ཚོས་ཁོ་ཚོའི་བར་ཁེ་ཞིག་གི་ཆེད་དུ་ང་ཚོའི་ཡུལ་མི་ཚོ་ཕྱེད་ཀ་ཕྱེད་ཀར་བཏང་བ་
རེད། ཁོ་ཚོས་ཡུལ་མི་ཚོ་དུམ་བུ་གཉིས་སུ་བཏང་བ་རེད། ཡུལ་མི་ཚོ་དང་ཁོ་ཚོ་གནས་སའི་
གཞི་གཉིས་ཀ་ངོ་བོ་གཅིག་ཡིན་མོད། ཁོ་ཚོས་འདི་གཉིས་ཁ་ཁར་བཏང་བས། ད་ལྟ་ཡུལ་
མི་ཚོ་ནི་འཚང་ཁ་བརྒྱབ་པའི་རླངས་འཁོར་དུ་བསྡད་ནས་གཞུང་ལམ་སྟེང་དུ་ཁེར་རྐྱང་
གིས་འཁྱམ་བཞིན་ཡོད། ད་ལྟ་ཁོ་ཚོ་ནི་གོམ་པ་སྤོ་བཞིན་པའི་བེམ་པོ་ཙམ་རེད། ཁྱི་ཕྲུག་
དེ་ཚོས་ཁོ་ཚོ་བསད་པ་རེད།" ཅེས་བཤད་རྗེས། མུ་ལེ་ཁུ་སིམ་པོར་གྱུར། ཁོའི་མཆུ་ཏོ་ད་
དུང་ཡང་འགུལ་བཞིན་འདུག་ལ། ཁོའི་བྲང་ཁ་ད་དུང་ཡང་རྡེབ་བཞིན་འདུག ཁོ་ཐང་
ལ་བསྡད་ནས་མེ་འོད་ཀྱི་ཁྲོད་ནས་རང་ཉིད་ཀྱི་ལག་པ་གཉིས་ལ་ལྟ་བཞིན་སྐད་དམའ་
མོས་དགོངས་སེལ་ཞུས་པའི་ཉམས་ཀྱིས་"ངས་དུས་ཡུན་ཧ་ཅང་རིང་པོ་ཞིག་གི་རིང་ལ་
མི་ཞིག་ལ་གླེང་མོལ་བྱེད་རྒྱུ་མ་བྱུང་། ང་ནི་དུར་ཁྲོད་ཀྱི་འདྲེ་རྒན་འཁྱམ་པོ་ཞིག་དང་འདྲ་
བར། ཡར་འཇབ་མར་འཇབ་བྱས་ནས་བསྡད་པ་ཡིན།” ཞེས་བཤད།
ཁ་སེ་ཡིས་ཤིང་ལེབ་རིང་པོ་ཞིག་མེ་ཕུང་གི་ཁྲོད་དུ་བསྣུར་བ་ན། མེ་ལྕེ་རྣམས་ཤིང་
ལེབ་ཀྱི་ངོས་སུ་འཁྲིལ་ཡོང་ལ། དེ་ནས་ཡང་བསྐྱར་ཤའི་ཕྱོགས་སུ་ཡར་མཆོངས། དགོང་
མོའི་གྲང་རླུང་གིས་ཁང་པའི་ཤིང་ཆ་རྣམས་ཕྱིར་འཁུམ་དུ་བཅུག་པས། ད་ལྟ་ཁང་པས་
ཀྱང་ཀག་སྒྲ་སྒྲོག་མགོ་བརྩམས། ཁ་སེ་ཡིས་སྐད་དམའ་མོས་ང་སོང་ནས་ལམ་ལ་བུད་
ཟིན་པའི་ཡུལ་མི་ཚོ་ལ་ལྟ་བར་འདོད། ང་ལ་ཁོ་ཚོར་བལྟ་རུ་འགྲོ་དགོས་པའི་ཚོར་བ་
ཤུགས་ཆེན་སྐྱེ། ཁོ་ཚོ་ལ་ཆོས་དཔོན་སུས་ཀྱང་སྩོལ་མི་ཐུབ་པའི་རོགས་རམ་དགོས། ཁོ་
ཚོས་མི་ཡུལ་གྱི་འཚོ་བ་ཙམ་ཡང་རོལ་མི་ཐུབ་ན། ལྷ་ཡུལ་གྱི་བདེ་སྐྱིད་ལ་རེ་བས་ཅི་ཞིག་
ཕན། ཁོ་ཚོ་རང་ཉིད་ཀྱི་རྣམ་ཤེས་ཀྱི་མགོ་འཕངས་དམའ་སར་ལྷུང་ནས་སྡུག་གི་མུན་པར་
ལྷུང་ཡོད་དུས། དམ་པའི་རྣམ་ཤེས་ཤིག་གིས་ཅི་ཞིག་ཕན། ཁོ་ཚོར་དགོས་པ་ནི་རོགས་རམ་
རེད། ཁོ་ཚོར་འཆི་བའི་ཆ་རྐྱེན་མ་འཛོམས་སྔོན་དུ། གསོན་པའི་མཐུན་རྐྱེན་ངེས་པར་དུ་
འཛོམས་དགོས།” ཞེས་བཤད།
ཇོ་ཌི་ཡིས་འཚབ་འཚུབ་ངང་“སྟོན་པ་ཡེ་ཤུ། ཤ་འདི་ཚིག་ཤ་འཚིག་རོ་འདྲ་པོ་ཞིག་
ཏུ་མ་གྱུར་གོང་དུ་ཟོས་ན་མི་བཟང་ངམ། ལྟོས་དང་། སྣོམས་དང་ཞེས་ཟེར་བཞིན་ཡར་
ལངས་ནས། ལྕགས་སྐུད་ཀྱི་སྟེང་གི་ཤ་རྡོག་རྣམས་མེ་ལྕེས་མི་སྙོབས་སར་ཕར་དེད། ཁོས་
རང་ཉིད་ཀྱི་གློ་ཁུག་ལས་མུ་ལེ་ཡི་ལྟེབས་གྲི་བླངས་ཡོང་ནས་ལྕགས་སྐུད་ལས་ཤ་རྡོག་ཅིག་
མར་གཏུབ་རྗེས་”ཡ། འདི་ཆོས་དཔོན་གྱི་ཡིན།" ཞེས་བཤད།
'ང་དེང་སང་ཆོས་དཔོན་མིན་ཞེས་ཁྱོད་ལ་བཤད་ཟིན་པ་ཡིན་ཨ།
ཡ་དེས་ན། འདི་སྐྱེས་པ་ཁྱོད་ཀྱི་ཡིན། ཁོས་ཡང་བསྐྱར་ཤ་རྡོག་ཅིག་གཏུབ། ཡ། མུ་
ལེ། གལ་སྲིད་ཁྱོད་ཁོང་ཁྲོ་ལངས་དྲགས་ནས་ཤ་ཡང་བཟའ་འདོད་མེད་པ་མིན་ན། འདི་
ཁྱོད་ཀྱི་ཡིན། རི་བོང་རྣ་རིང་གི་ཤ་འདི་གླང་གོག་ཅིག་གི་ཤ་ལས་ཀྱང་མཁྲེགས། ཁོ་ཡང་
བསྐྱར་སར་ཕྱིར་བསྡད་ནས། མདུན་སོ་རིང་པོ་རྣམས་ཤ་ནང་དུ་བསྣུན་ནས་ཤ་རྡོག་ཁམ་
ཆེན་ཞིག་བཏོགས་ནས་བལྡད་སྟོན་པ་ཡེ་ཤུ། ཧྲོབ་སྒྲ་འདིར་གཅིག་ཉོན་དང་།
མུ་ལེ་ད་དུང་ཡང་འགུལ་མེད་དུ་བསྡད་དེ་རང་ཉིད་ཀྱི་ཤ་རྡོག་ལ་ཅེར་བཞིན་གཅིག་
བྱས་ན་ངས་སྐད་ཆ་འདི་འདྲ་བཤད་ན་འགྲིག་གི་ཡོད་རྒྱུ་མ་རེད། མི་ཞིག་ཡིན་ན་དོན་དག་
འདི་འདྲ་རང་ཉིད་ཀྱི་སེམས་ཁོང་དུ་བཅུག་ནས་བསྡད་ན་བཟང་རྒྱུ་རེད།” ཅེས་བཤད།
ཁ་སེ་ཡིས་ཁ་ནང་ཤ་རྡོག་གིས་གང་ནས་ཚུར་བལྟས། ཁོས་ཤ་རྡོག་སོ་ཡིས་བལྡད་རྗེས་
མིད་པར་མིད་པ་ན། ཁོའི་ཤ་རྒྱུས་དོད་པའི་མགྲིན་པ་རྐྱོང་སྐུམ་ཐེངས་གསུམ་བྱས། དེ་ནས་
ཁོས་སྐད་ཆ་བཤད་ན་ཡག་པོ་ཡོད་པ་རེད། མཚམས་ལ་ལར་སྡུག་བསྔལ་གྱིས་མནར་
བའི་མིས་སྡུག་བསྔལ་དེ་ཁ་ནས་བཤད་ན་ལུས་ནས་ཕུད་ཐུབ་ཀྱི་ཡོད་པ་རེད། མཚམས་
ལ་ལར་མི་གསོད་མཁན་གྱིས་གསོད་རྒྱུ་ཁ་ནས་བཤད་དེ། དངོས་སུ་གསོད་མི་དགོས་པ་དེ་
འདྲའང་ཡོད་པ་རེད། ཁྱོད་ཀྱི་བྱེད་སྟངས་དེ་འགྲིག་འདུག ཐབས་ཤེས་མེད་པ་འདྲ་མིན་ན་
མི་མ་གསོད་ཨ ཞེས་བཤད་ཅིང་། དེ་ནས་ཁོས་ཡང་བསྐྱར་རི་ཤ་ཁམ་བཏོག་ཅིག་བྱས། ཇོ་
ཌི་ཡིས་རུས་པ་མེ་ནང་དུ་འཕངས་རྗེས། ཡར་ཏོག་སེ་ལངས་ནས་རང་ཉིད་ལ་ཡང་བསྐྱར་
ཤ་རྡོག་ཅིག་བླངས། མུ་ལེ་ཡིས་ཤ་དལ་མོས་བཟའ་བཞིན་འདུག་ལ། ཁོའི་མིག་ཟུང་གིས་
འཚེར་སྣང་དང་བཅས་རང་ཉིད་ཀྱི་རོགས་པ་གཉིས་ལ་ཕར་ལྟ་ཚུར་ལྟ་བྱེད། ཇོ་ཌི་ཡིས་
གཅན་གཟན་ཞིག་དང་འདྲ་བར་རྔམ་བཟའ་བྱེད་ཅིང་། ཁོའི་ཁ་མཐའ་རུ་ཞག་ཚིལ་
གྱི་མཐའ་ར་ཞིག་འཁོར།
མུ་ལེ་ཡིས་ཁོ་ལ་དུས་ཡུན་རིང་ཙམ་ལ་ཅུང་དོགས་མི་བདེ་བའི་རྣམ་པས་བལྟས་རྗེས།
ཤ་བཟུང་ཡོད་པའི་ལག་པ་དེ་མར་ཕབ་ནས་"ཨ་ཋོམ།" ཞེས་བོས།
ཇོ་ཌི་ཡིས་བཟའ་མཚམས་མི་འཇོག་པར་ཡར་ལ་བལྟས་ནས་ཨ།” ཞེས་ཁ་ཟས་ཀྱིས་
གང་ནས་ལན་བཏབ།
ཨ་ཋོམ། ངས་མི་དེ་ཚོ་གསོད་རྒྱུའི་སྐོར་བཤད་པས་ཁྱོད་ཁོང་ཁྲོ་ཟ་ཡི་ཡོད་རྒྱུ་མ་རེད།
ཨེ་ཡོད། ཨ་ཁོམ། ཁྱོད་ཚིག་པ་ཟོས་མེད་དམ།
ཋོམ་གྱིས་མེད། ང་ཚིག་པ་ཟོས་མེད། དེ་ནི་འདས་ཟིན་པའི་དོན་དག་ཅིག་རེད ཅེས་
བཤད།
མུ་ལེ་ཡིས་མི་ཚང་མས་དེ་ཁྱོད་ཀྱི་ནོར་འཁྲུལ་མིན་པ་ཤེས་ཀྱི་ཡོད། རྒན་པོ་ཋན་བྷུལ་
ལགས་ཀྱིས་ཁྱོད་ཕྱིར་བུད་ཚེ་ཤ་འཁོན་རྩོད་རྒྱུ་ཡིན་ཟེར་གྱི་ཡོད་ལ། མི་སུས་ཀྱང་ཁོའི་བུ་
བསད་ཆོག་གི་མ་རེད་ཟེར་གྱི་ཡོད། འོན་ཀྱང་། རྗེས་སོར་ཡུལ་མི་ཚོས་ཁོ་ལ་ཁ་ཏ་སློབ་
གསོ་བྱས་ནས་ཁོའི་སེམས་ཁ་བསྒྱུར་ཡོད།" ཅེས་བཤད།
ཇོ་ཌི་ཡིས་སྐད་དམའ་མོས་"སྐབས་དེར་ང་ཚོ་ཆང་རག་གིས་བཟི་ཡོད། ཞབས་བྲོའི་
དགོང་ཚོགས་ཤིག་གི་སྟེང་ནས་ར་བཟི་བ་རེད། ངས་འཛིང་མོ་དེ་ཇི་ལྟར་མགོ་བཙུགས་
པའང་མ་ཤེས། ངས་གཅིག་ཤེས་དུས་ང་ལ་གྲི་ཞིག་གིས་བསྣུན་འདུག་ཅིང་། དེས་ང་བཟི་
དྭངས་སུ་བཅུག་པ་རེད། ངས་ཐོག་མར་མཐོང་དུས་ཧེར་བྷི་ཡིས་གྲི་འཁྱེར་ནས་ང་ལ་ཡང་
བསྐྱར་འཛུགས་གྲབས་བྱེད་ཀྱི་འདུག སྐབས་དེར་སློབ་གྲྭའི་ཁང་ངོས་སུ་སྦྱག་མ་ཞིག་
ཁེན་ནས་འདུག་ཅིང་། ངས་དེ་ལག་ཏུ་བླངས་ནས་ཁོའི་མགོ་ལ་བརྒྱབ་པ་ཡིན། ང་དང་
ཧེར་བྷིའི་བར་ན་རྩོད་རྒྱུ་ཅི་ཡང་མེད། ཁོ་མི་ཡག་པོ་ཞིག་ཡོད་པ་རེད། ཁོ་ཆུང་ཆུང་ཡིན་
དུས་ངའི་གཅུང་མོ་རོ་སི་ཤ་རོན་ལ་ཐུབ་ཚོད་གཏོང་དུ་ཡོང་མྱོང་མོད། ངེད་གཉིས་བར་ན་
རྩོད་རྒྱུ་ཅི་ཡང་མེད། ང་ཧེར་བྷི་ལ་དགའ་བོ་ཡོད།” ཅེས་བཤད།
རེད་ཡ། ཚང་མས་མི་རྒན་ཁོང་ལ་དེ་ལྟར་ལབ་པས་ད་གཟོད་ཁོ་འཇགས་ལ་བབས་
པ་རེད། འགའ་རེས་བཤད་ན། ཋན་བྷུལ་འདི་ཨ་མའི་ཕྱོགས་ནས་ཧད་ཧྥིལད་ཀྱི་ཁྲག་རྒྱུད་
འདྲེས་ཡོད་པས། ཁོས་དེའི་ཚོད་ཀྱི་རྣམ་འགྱུར་ཞིག་སྟོན་དགོས་ཀྱི་ཡོད་པ་རེད་ཟེར། དེའི་
སྐོར་ངས་ཅི་ཡང་མི་ཤེས། གང་ལྟར་ཁོ་དང་ཁོའི་ཁྱིམ་མི་ཚོ་ཟླ་བ་དྲུག་གི་སྔོན་དུ་ཁ་ལི་ཧྥོར་
ནེ་ཡ་མངའ་སྡེ་རུ་ཕྱིན་སོང་།”
ཇོ་ཌི་ཡིས་ལྕགས་སྐུད་ཀྱི་སྟེང་ནས་རི་བོང་རྗེས་མ་དེའི་ཤ་བླངས་ནས་ཚང་མར་བརྒྱུད་
སྤྲོད་བྱས། ཁོ་ཡང་བསྐྱར་ཕྱིར་ཐང་ལ་བསྡད་ནས་ཤ་དལ་མོས་ཟོས་ཤིང་། དལ་མྱུར་སྙོམས་
པོས་སོ་བལྡད་བྱས། དེ་ནས་ཁོས་ཕུ་ཐུང་སྤྱད་ནས་ཁ་མཐའི་ཞག་ཚིལ་རྣམས་གཙང་
མར་ཕྱིས་ཤིང་། ཁོའི་གནག་ལ་སྣུམ་པའི་མིག་ཟུང་དེ་ཕྱེ་མ་བཙུམ་གྱིས་ཅི་ཞིག་ལ་བསམ་
གཞིག་བྱེད་བཞིན་པ་ལྟར་མེ་ཕུང་གི་ཁྲོད་དུ་ཅེར་ནས་"མི་ཚང་མ་ནུབ་རྒྱུད་དུ་འགྲོ་
བཞིན་འདུག་མོད། འོན་ཀྱང་། ང་བཟང་བཙོན་དམ་བཅའི་འོག་ཏུ་ཡོད་པས་མངའ་སྡེ་
འདི་དང་འབྲལ་མི་ཆོག” ཅེས་བཤད།
མུ་ལེ་ཡིས་བཟང་བཙོན་དམ་བཅའ་ཨེ། ངས་དེ་གོ་མྱོང་ཡོད། དེའི་འགྲོ་སྟངས་འདྲ་
པོ་དེ་ག་འདྲ་ཞིག་རེད།" ཅེས་བཤད།
རེད་ཡ། ང་དུས་བཅད་ལས་སྔོན་ལ་སྒོར་བུད་པ་རེད། ལོ་ངོ་གསུམ་གྱིས་སྔ་བ་རེད།
འོན་ཀྱང་། ང་རང་ལ་བསྒྲུབ་དགོས་པའི་འགན་ཁུར་རེ་ཡོད་ཅིང་། དེ་དག་མ་བསྒྲུབ་ན་
ནང་དུ་ཕྱིར་འཇུག་གི་རེད། དེ་མིན་ད་དུང་། དུས་དང་དུས་སུ་གནས་ཚུལ་ཡར་སྙན་
གསེང་འབུལ་དགོས་ཀྱི་ཡོད་པ་རེད།
"མག་ལེ་སི་ཋིར་བཙོན་ཁང་ནས་ཁོ་ཚོ་ཁྱོད་ལ་ཇི་འདྲ་རེད། ངའི་ཆུང་མའི་ཕ་མ་སྤུན་
གཅིག་མག་ལེ་སི་ཋིར་དུ་བསྡད་མྱོང་ཡོད་ལ། ཁོ་ཚོས་ཁོ་ལ་དམྱལ་བ་ཞིག་མྱོང་དུ་བཅུག་
རབས་འདུག
ཇོ་ཌི་ཡིས་"དེ་དེ་འདྲ་སྡུག་པོ་ཞིག་ཀྱང་མ་རེད། དེ་ནི་ས་ཆ་ག་ས་གང་དང་གཅིག་
མཚུངས་རེད། ཁྱོད་ཀྱིས་དམྱལ་བའི་སྒོ་ཕྱེས་ན་ཁོ་ཚོས་ཁྱོད་ལ་དམྱལ་བ་ཞིག་མྱོང་དུ་
འཇུག་གི་རེད། བཙོན་སྲུང་པས་ཁྱོད་ལ་དམྱལ་སྒོ་ཞིག་ཕྱེས་ན་རེད་མ་གཏོགས་དེ་མིན་
ཁྱོད་ཀྱིས་མཐུན་ལམ་ཡག་པོ་བྱས་ན་མི་སྐྱོན། ངས་ཚང་མར་མཐུན་ལམ་བྱས་པ་ཡིན་ལ།
མི་གཞན་པ་ཚང་མ་དང་འདྲ་བར། ཇུས་མེད་ཇུས་གཏོགས་མ་བྱས་པར་བསྡད་པ་ཡིན།
བཙོན་ཁང་ནས་ངས་འབྲི་རྩལ་ཡག་པོ་ཞིག་ཀྱང་སྦྱོང་ཐུབ་སོང་། ཡི་གེ་དང་ཐ་སྙད་ཙམ་
མ་ཡིན་པར་བྱ་བྱེའུ་ལྟ་བུའི་རི་མོ་འབྲི་ཚུལ་ཡང་སྦྱངས་པ་ཡིན། ངེད་ཚང་གི་མི་རྒན་གྱིས་
ངས་པིར་རྩེ་འདྲུད་ཐེངས་གཅིག་གིས་བྱེའུ་ཞིག་འབྲི་ཐུབ་པ་མཐོང་ན་སེམས་ནད་འཕར་
རྒྱུ་རེད། ངས་དེ་ལྟར་བྱེད་པ་མཐོང་ཚེ་ངའི་ཨ་ཕ་ཚིག་པ་ཟ་ངེས་ཡིན། ཁོ་འདི་ལྟ་བུའི་
མཛེས་ཆོས་ལ་མི་དགའ། ཁོ་ཐ་ན་འབྲི་ཞེས་པའི་ཚིག་འདི་ལའང་མི་དགའ། ཡི་གེ་འབྲི་
རྒྱུ་དེས་ཁོ་ལ་འཇིགས་སྣང་འདྲ་སློང་གི་ཡོད་པ་འདྲ། ནམ་ཡང་ཁོས་ཡི་གེ་འབྲི་བཞིན་པ་
མཐོང་རྒྱུ་ཡོད་ཚེ། དེ་ནི་སུ་ཞིག་གིས་ཁོའི་ལག་ནས་ཅི་ཞིག་འཁྱེར་སོང་བས་ཁོས་བརྗེད་
ཐོ་འགོད་བཞིན་པ་ཡིན་ངེས།” ཞེས་བཤད།
" ཁོ་ཚོས་ཁྱོད་ལ་གཅར་རྡུང་དེ་འདྲ་མ་བཏང་ངམ།
"བཏང་མ་སོང་། ངས་རང་དོན་ཁོ་ནར་ཁ་ཡ་བྱས་ནས་བསྡད་པ་ཡིན། ཡིན་དང་ཡིན།
འདི་ལྟར་ཉིན་འཕྲོར་ཉིན་དང་། ལོ་འཕྲོར་ལོ་མཐུད་ནས་སོང་ན་དངོས་གནས་སུན་བྱེད་
ཅིག་ཡིན། ཁྱོད་ཀྱིས་ནོངས་འགྱོད་སྐྱེ་དགོས་པའི་བྱ་བ་ཞིག་བསྒྲུབས་པ་ཡིན་ན། ཁྱོད་
ལ་དེ་ཐད་ལ་ཕྱིར་འདང་རྒྱག་རྒྱུའི་ཁོམ་པ་ཡོད་མོད། འོན་ཀྱང་། ང་ལ་མཚོན་ན། ཧེར་
ཕུ་ཋཱན་བྷུལ་གྱིས་ལག་ཏུ་གྲི་ཞིག་བཟུང་ནས་ངའི་ཐོག་ཏུ་ཤོར་ཡོང་གི་ཡོད་ན། ངས་ཐེ་
ཚོམ་མེད་པར་ཡང་བསྐྱར་ཁོའི་མགོ་ལ་སྦྱག་མས་ཐེངས་གཅིག་གཞུ་ངེས་ཡིན།
མུ་ལེ་ཡིས་སུ་ཞིག་ཡིན་རུང་དེ་ལྟར་བྱེད་ངེས་ཡིན།" ཞེས་བཤད། ཆོས་དཔོན་གྱིས་
མེ་ཕུང་གི་ཁྲོད་དུ་ཅེར་ནས་འདུག་ཅིང་། མུན་པའི་རྒྱབ་ལྗོངས་ནང་དུ་ཁོའི་ཐོད་པ་ཆེན་
པོ་དེ་དཀར་ཞིང་གསལ། མེ་ལྕེའི་འོད་རླབས་ཀྱིས་ཁོའི་སྐེ་ཡི་རྩ་རྒྱུས་རྣམས་གསལ་པོར་
མངོན་པར་བྱས་འདུག་ལ། ཁོའི་པུས་མོའི་སྟེང་ནས་ཕན་ཚུན་བསྣོལ་བའི་ལག་པ་གཉིས་
ཀྱིས་མཛུབ་ཚིགས་རྣམས་ཕར་འཐེན་ཚུར་འཐེན་བྱེད།
ཇོ་ཌི་ཡིས་ཆེས་མཐའ་མའི་རུས་པ་དེ་ཡང་མེ་ནང་དུ་འཕངས་རྗེས། རང་ཉིད་ཀྱི་མཛུབ་
མོ་རྣམས་ལྕེ་ལྡག་རེ་བྱས་རྗེས་དོར་མའི་སྟེང་དུ་ཕྱིས། ཁོས་སྒོ་ཁྱམས་སྟེང་གི་ཆུ་དམ་དེ་
འཁྱེར་ཡོང་ནས་བསྲི་ཚགས་ཀྱི་སྒོ་ནས་ཧུབ་ཆུང་ཞིག་བཏུངས། ཁོས་ཆུ་དམ་དེ་རོགས་པ་
གཉིས་ལ་བརྒྱུད་སྤྲོད་བྱས་རྗེས་མུ་མཐུད་དུ་ངའི་སེམས་ནས་ནམ་ཡང་འདང་མི་ཕོག་རྒྱུ་དེ་
ཅི་རེད་ཟེར་ན། ངས་འདིའི་རྒྱབ་ཀྱི་གནས་ལུགས་མི་ཤེས་པ་དེ་རེད། ཐོག་མདའ་བརྒྱབ་ནས་
བ་ལང་ཞིག་བསད་པའམ། ཡང་ན་ཆུ་ལོག་འདྲ་བརྒྱུགས་པ་ཡིན་ན། དེའི་རྒྱབ་ཀྱི་གནས་
ལུགས་འཚོལ་ཐབས་བྱེད་མཁན་མེད། དེ་ནི་རང་བྱུང་གི་ཆོས་ཉིད་རེད། འོན་ཀྱང་། མི་
འགའ་རེས་ཁྱོད་རང་བཟུང་ནས་བཙོན་ལ་ལོ་བཞིར་བཅུག་པ་ན། དེ་ལ་དོན་སྙིང་ཞིག་
ཡོད་དགོས་ཀྱི་རེད། མི་ཞིག་ཡིན་ན་ཅི་བྱེད་ཅི་ལས་ཚང་མར་དེའི་རྒྱབ་ཀྱི་གནས་ལུགས་
ཤིག་དགོས་ཀྱི་ཡོད་པ་རེད། འོན་ཀྱང་། ཁོ་ཚོས་ང་བཙོན་དུ་ལོ་བཞིར་བཅུག་ཅིང་། ལོ་
བཞིའི་རིང་ང་གསོས་ནས་བཞག་པ་རེད། འདིས་ངས་ཡང་བསྐྱར་དེ་འདྲ་མི་བྱེད་པའམ།
ཡང་ན་ང་ལ་ཉེས་ཆད་བཅད་ནས་ཡང་བསྐྱར་དེ་འདྲ་བྱེད་མི་ཕོད་པ་བྱེད་དགོས་པ་རེད།
ཅེས་བཤད་རྗེས་ཁོས་བཤད་མཚམས་ཅུང་ཙམ་བཞག་ཅིང་། དེ་ནས་མུ་མཐུད་དུ་འོན་
ཀྱང་། ཧེར་ཕུའམ་ཡང་ན་མི་སུ་ཞིག་ངའི་ཐོག་ཏུ་ཤོར་ཡོང་ན་ངས་སྔར་བཞིན་བྱེད་ངེས་
ཡིན། ངས་ཅི་བྱས་ཧ་མ་གོ་གོང་དུ་དེ་ལྟར་ཡང་བསྐྱར་བྱས་ཡོད་ངེས་རེད་ལ། ལྷག་པར་དུ་
ང་བཟི་ཡོད་ན་དེ་བས་ཀྱང་ཐེ་ཚོམ་མེད། འདི་ལྟ་བུའི་དོན་སྙིང་མེད་པའི་སྣང་ཚུལ་འདིས་
ངའི་སེམས་པ་འཁྲུག་ཏུ་འཇུག་གི་འདུག” ཅེས་བཤད།
མུ་ལེ་ཡིས་དོ་སྣང་དང་བཅས་དེ་ཁྱོད་ཀྱི་ནོར་འཁྲུལ་མ་ཡིན་པའི་རྐྱེན་གྱིས། ཁྲིམས་
དཔོན་གྱིས་ཁྱོད་ལ་ཁྲིམས་ཐག་ཡང་མོ་བཅད་པ་ཡིན་ལབ་སོང་ཨ།” ཞེས་བཤད།
ཇོ་ཌི་ཡིས་མག་ལེ་སི་ཋིར་བཙོན་ཁང་དུ་ཚེ་བཙོན་ལ་བཅུག་པའི་བཙོན་པ་ཞིག་ཡོད་
ཅིང་། ཁོས་རྒྱུན་པར་སློབ་སྦྱོང་བྱེད་ཀྱི་ཡོད། ཁོ་བཙོན་དཔོན་གྱི་དྲུང་ཡིག་ཡིན་ལ། ཁོས་
བཙོན་དཔོན་གྱི་འཕྲིན་ཡིག་སོགས་འབྲི་ཡི་ཡོད། རེད་ཡ། ཁོ་ནི་མི་ཧ་ཅང་བློ་རིག་ཅན་
ཞིག་ཡིན་ལ། ཁོས་རྒྱུན་པར་ཁྲིམས་ལུགས་དང་དེ་འབྲེལ་གྱི་དཔེ་དེབ་ཀློག་གི་ཡོད། ཁོས་
ཁྲིམས་ལུགས་སྐོར་ལ་དེ་འདྲ་མང་པོ་ཀློག་གི་ཡོད་པའི་རྐྱེན་གྱིས།ངས་ཉིན་ཞིག་ཁོ་ལ་དེའི་
སྐོར་དྲིས་པ་ཡིན། ཁོས་ཟེར་ན་དཔེ་ཆ་ཀློག་པས་ཕན་པ་ཅི་ཡང་འབྱུང་གི་མི་འདུག་ཟེར་
ལ། ཁོས་དེང་སང་གི་བཙོན་ཁང་དང་གནའ་དུས་ཀྱི་བཙོན་ཁང་གི་སྐོར་ཚང་མ་བཀླགས་
པ་ཡིན་མོད། འོན་ཀྱང་། དཔེ་དེབ་དེ་དག་བཀླགས་རྗེས་མ་བཀླགས་གོང་ལས་ཀྱང་མགོ་
འཐོམ་གྱི་འདུག་ཟེར། ཁོས་ཟེར་ན་དེ་ནི་དམྱལ་བ་ཞིག་གི་སྒོ་འབྱེད་བྱེད་ཡིན་ལ། སྒོ་ཕྱེས་
ཚར་རྗེས་མི་སུ་ཞིག་གིས་ཀྱང་སྒོ་དེ་ཕྱིར་རྒྱག་མི་ཐུབ་ཅིང་། མི་སུ་ཞིག་ལའང་དེར་འགྱུར་
བ་གཏོང་བའི་རྟོགས་པ་མེད་ཟེར། ཁོས་གནས་ཚུལ་གང་ལ་འཕྲད་ཀྱང་ཁྲིམས་ལུགས་སྐོར་
གྱི་དེབ་མ་ཀློགས་མ་གཏོགས། གལ་སྲིད་བཀླགས་པ་ཡིན་ན། གཅིག་ནས་དེས་ཁྱོད་རང་
སྔར་ལས་ཀྱང་མགོ་འཐོམ་དུ་འཇུག་ལ། གཉིས་ནས་དེས་ཁྱོད་ལ་སྲིད་གཞུང་གི་མི་སྣར་
བརྩི་བཀུར་མེད་པར་འགྱུར་དུ་འཇུག་གི་རེད་ཟེར།” ཞེས་བཤད།
མུ་ལེ་ཡིས་ང་ད་ལྟ་མི་དེ་དག་ལ་བརྩི་བཀུར་ཆེན་པོ་མེད། དེང་སང་ཡུལ་མི་ང་ཚོའི་
སྟེང་དུ་ཁེན་ནས་ཡོད་པའི་སྲིད་གཞུང་ནི་བར་ཁེ་གང་འཚམས་'ལེན་དགོས་མཁན་ཅན་
པོ་དེ་ཁོ་ན་རེད། ངའི་སེམས་ཁོང་དུ་ད་དུང་ཡང་ཤོང་མི་ཐུབ་པ་ནི། ཝི་ལེ་ཧྥེ་ལེ་ཡིས་
འདྲུད་འཐེན་དེ་བསྐོར་ནས། རང་ཉིད་ཀྱི་ཡུལ་མི་ཚོས་རྨོ་འདེབས་བྱས་མྱོང་བའི་ས་ཞིང་
འདིའི་ཐོག་ནས། རང་ཉིད་ཀྱི་ཡུལ་མི་ཚོའི་སྟེང་དུ་སྤྲང་པོའི་ནང་གི་དཔོན་པོ་བྱེད་བཞིན་
པ་དེ་རེད། རེད་ཡ། འདིས་ངའི་སེམས་པ་འཁྲུག་ཏུ་འཇུག ཕྱི་མི་ཞིག་ཡོང་ནས་ང་ཚོའི་
མགོ་ལ་འདི་འདྲ་བྱེད་ཀྱི་ཡོད་ན་དེའང་བསམ་ཤེས་ཐུབ་པ་ཞིག་རེད། འོན་ཀྱང་། ཝི་ལེ་
ཡིས་ཀྱང་འདི་འདྲ་བྱས་ཡོང་དུས། རེད་ཡ། འདིས་ནི་ངའི་སེམས་པ་འཁྲུག་ཏུ་འཇུག
ངའི་སེམས་པ་འཁྲུགས་པའི་རྐྱེན་གྱིས། ང་ཁོའི་རྩར་སོང་ནས་གནས་ལུགས་བཤད་པ་
ཡིན། འོན་ཀྱང་། ཁོ་ཐད་ཀར་ཁོང་ཁྲོ་ལངས་ནས་'ང་ལ་ཕྲུ་གུ་ཆུང་ཆུང་གཉིས་ཡོད་ལ།
ཆུང་མ་དང་ཆུང་མའི་ཨ་མ་ཡང་ཡོད། མི་འདི་དག་གིས་ཁ་ལ་ཟ་མ་བཟའ་དགོས་ཀྱི་རེད།
ཅེས་ཟེར། ཁོ་དངོས་གནས་ཁོང་ཁྲོ་ངན་པ་ལངས་ནས་'ངས་ཨང་དང་པོ་བསམ་བློ་གཏོང་
དགོས་ས་དེ་ང་རང་ཉིད་ཀྱི་བཟའ་མི་ཚེ་ཡིན། གཞན་པའི་བཟའ་མི་ལ་གཞན་པ་ཚོས་
བལྟ་རྒྱུ་རེད།' ཅེས་ཟེར། ཁོ་ངོ་ནོངས་པ་འདྲ་ཞིང་། དེའི་རྐྱེན་གྱིས་ཁོ་ཁོང་ཁྲོ་ཟོས་པ་
འདྲ།" ཞེས་བཤད།
ཇིམ་ཁ་སེ་ཡིས་འཇགས་བཞིན་པའི་མེ་ཕུང་ལ་ཅེར་ནས་འདུག་ཅིང་། ཁོའི་མིག་ཟུང་
གི་ཁ་ཞེང་ཇེ་ཆེར་སོང་ཞིང་། སྐེ་ཡི་རྩ་རྒྱུས་ཁག་ཡར་ལ་འགྲེངས། ཁོས་གློ་བུར་དུ་སྐད་
མགོ་མཐོན་པོས་“ང་ལ་དམ་པའི་རྣམ་ཤེས་ཞུགས་མྱོང་། གལ་སྲིད་མི་ཞིག་ལ་དམ་པའི་
རྣམ་ཤེས་འཇུག་རྒྱུ་ཞིག་ཡོད་ན། དེ་ང་ལའང་ཞུགས་མྱོང་། དེ་གློག་དམར་ཞིག་དང་འདྲ་
བར་ཞུགས།" ཞེས་ཟེར་བཞིན་ཁོ་ཡར་ལ་ལངས་ནས་ཕར་འགྲོ་ཚུར་འགྲོ་བྱས་ཤིང་། མགོ་
བོ་ཡང་དེ་དང་བསྟུན་ནས་ཕར་གཡུག་ཚུར་གཡུག་བྱས་སྔོན་ཆད་ཅིག་ལ་ང་ལ་རས་གུར་
ཞིག་ཡོད། སྐབས་དེར་དགོང་མོ་རེ་རེར་དད་ལྡན་མང་ཚོགས་ལྔ་བརྒྱ་ལྷག་འདུ་བཞིན་
ཡོད་པ་རེད། དེ་ནི་ཁྱོད་ཚོས་ང་མཐོང་ཡང་མ་མྱོང་བའི་སྔོན་རེད།" ཁོ་ཡར་ལ་ལངས་
ནས་བསྡད་དེ་མིག་གིས་ཁོ་གཉིས་ལ་མར་བལྟས་“ཁྱོད་ཚོའི་ས་ནས། ངས་འབྲུ་ཁང་ནང་
དང་ཡང་ན་ཕྱི་ལོགས་གང་དུའང་ཆོས་འཆད་སྐབས། ངས་འབུལ་བ་ནམ་ཡང་བསྡུས་
མྱོང་མེད་ཨ། ཨེ་ཡོད།"
མུ་ལེ་ཡིས་དེ་དཀོན་མཆོག་དཔང་ལ་བཙུགས་ཆོག ཁྱོད་ཀྱིས་འབུལ་བ་བསྡུས་མྱོང་
མེད། ས་འདིའི་ཡུལ་མི་ཚོས་ཁྱོད་ལ་འབུལ་བ་མི་སྤྲོད་རྒྱུར་གོམས་ཡོད་པའི་རྐྱེན་གྱིས། ཆོས་
དཔོན་གཞན་པ་ཚོ་ཡོང་ནས་ཞྭ་མོ་སྔོན་ལ་གཟེད་ན་ཚང་མས་མི་དགའ་བའི་རྣམ་འགྱུར་
སྟོན་གྱི་ཡོད་པ་རེད། རེད་ཡ། ཁྱོད་ཀྱིས་འབུལ་བ་ཞིག་བསྡུས་མྱོང་མེད།" ཅེས་བཤད།
ཁ་སེ་ཡིས་ངས་བཟའ་རྒྱུ་རེ་བླངས་མྱོང་ཡོད། ངའི་དོར་མ་རལ་ནས་ཚར་སོང་དུས་
དོར་མ་རེ་བླངས་པ་ཡིན་ལ། ལྷམ་རལ་ནས་རྐང་པ་ས་རྗེན་ལ་འཁེལ་ཡོང་དུས་ལྷམ་ཆ་
རེ་བླངས་པ་ཡིན། འོན་ཀྱང་། ང་ལ་རས་གུར་ཞིག་ཡོད་པའི་སྐབས་དེར་ང་རང་དེ་འདྲ་
ཞིག་ག་ལ་ཡིན། སྐབས་དེར་མཚམས་ལ་ལར་ངས་སྒོར་མོ་བཅུ་ལྷག་དང་ཉི་ཤུ་ལེན་ཐུབ་ཀྱི་
ཡོད། འོན་ཀྱང་། དེ་ལྟར་བྱས་ན་སེམས་ཁམས་མི་སྐྱིད་པས་སྤྱོད་པ་དེ་མཚམས་བཞག་
པ་ཡིན་ལ། དེའི་དབང་གིས་ཡུད་ཙམ་རིང་ལ་སེམས་ཁམས་སྐྱིད་པོ་བྱུང་། ངས་བལྟས་
ན་ངའི་རྟོགས་པ་ཅུང་སད་ཡོད་པ་འདྲ། ངས་དེ་ཅི་ཡིན་ཐག་གིས་ཆོད་པ་ཞིག་བཤད་
མི་ཐུབ་ལ། བཤད་ཨེ་ཐུབ་ལྟ་འདུན་ཡང་མེད། འོན་ཀྱང་། གཅིག་བྱས་ན་ཆོས་དཔོན་གྱི་
དགོས་མཁོ་ཡོད་པ་ཡིན་རྒྱུ་རེད། གཅིག་བྱས་ན་ངས་ཡང་བསྐྱར་ཆོས་ཕྱིར་འཆད་དགོས་
རྒྱུ་རེད། ཡུལ་མི་ཚོ་གཞུང་ལམ་སྟེང་དུ་ཡོད་ལ། ཡུལ་མི་དེ་དག་ལ་ས་ཞིང་མེད་ལ་ཁང་
ཁྱིམ་ཡང་མེད་པས། ཁོ་ཚོར་རྣམ་པ་གང་ཡང་རུང་བའི་རྟེན་སའི་གཞིས་ཤིག་དགོས་རྒྱུ་
རེད། གཅིག་བྱས་ན་...།’ ཞེས་ཟེར་བཞིན་ཁོའི་བཤད་མཚམས་ཆད། ཁོ་མེ་ཕུང་གི་གོང་
ཕྱོགས་སུ་ལངས་ཡོད་པས་སྐེ་ཡི་རྩ་རྒྱུས་བརྒྱ་ཕྲག་མང་པོ་མངོན་གསལ་དོད་པོས་ཚུར་
འབུར་ཞིང་། མེ་འོད་དག་ཁོའི་མིག་ཟུང་གི་ཟབ་སར་འཛུལ་བས་ཁོའི་མིག་ཟུང་ལས་
དམར་ལྷོག་ལྷོག་གི་མེ་ལྕེ་འབར། ཁོ་དེ་གར་ལངས་ནས་མེ་ཕུང་ལ་ཅེར་ཞིང་། ཁོས་ཅི་
ཞིག་ལ་རྣ་ཉན་བྱེད་བཞིན་པ་ལྟར་གདོང་པ་ཇེ་དམ་དུ་ཕྱིན། བློ་ཡི་འཆར་སྒོ་རྣམས་ཚུར་
བཏུས་ནས་ལག་ཏུ་བཟུང་སྟེ་ཕར་འཕེན་པ་དགོས་པ་ལྟར། ཁོའི་ལག་ཟུང་འགུལ་སྐྱོད་ལ་
བྲེལ་ཞིང་། དེ་ནས་ལག་ཟུང་གི་གཡོ་འགུལ་ཅུང་ཇེ་དལ་དུ་བཏང་ནས་ལག་པ་གློ་ཁུག་གི་
ནང་དུ་བསྲིངས། ཕ་ཝང་རེ་མེ་འོད་གཉོམ་པོའི་ཁྲོད་དུ་ཚུར་འཕུར་ནས་ཡོང་ཞིང་ཕར་
འཕུར་ནས་འགྲོ་ལ། མཚན་མོའི་བྱ་ཁྲ་འགའ་རེས་ཞིང་ཁའི་ཕར་ཕྱོགས་སུ་ཆུ་སྒྲ་དང་འདྲ་
བའི་ཅ་ཅོ་ཆུང་ཆུང་རེ་སྒྲོག
ཁཱོམ་གྱིས་ལག་པ་དལ་མོས་གློ་ཁུག་ཏུ་བསྲིངས་ནས་རྡོ་ཐའི་ཁུག་མ་ཕྱིར་ཕྱུངས་ཡོང་
ནས་རང་ཉིད་ལ་ཐ་མག་རྐང་གཅིག་དལ་མོས་བསྒྲིལ། དེ་ནས་ཁོས་ཐ་མག་དེ་འཐེན་
བཞིན་མིག་ཟུང་གིས་ཐ་མག་གི་སྣེ་མོའི་མེ་སྒོང་ལ་བལྟས། ཆོས་དཔོན་གྱི་སྐད་ཆ་དེ་ནི་
གཞན་གྱིས་གོ་མི་རུང་བའི་སྒེར་གྱི་གསང་བ་ཞིག་ཡིན་པ་ལྟར། ཁོམ་གྱིས་ཁོའི་སྐད་ཆ་ཧྲིལ་
པོ་སྣང་མེད་དུ་བཏང་ནས་“ངའི་བཙོན་ཁང་གི་ཉལ་ཁྲིའི་སྟེང་ནས་ངས་ནུབ་མོ་རེ་རེར།
ང་རང་བཙོན་ལས་གྲོལ་སྐབས་ཕྱི་རོལ་གྱི་འཇིག་རྟེན་དེ་ཅི་འདྲ་ཞིག་ཡིན་ནམ་སྙམ་ནས་
སྟོང་འདང་མང་པོ་བརྒྱབ་མྱོང་། ངས་ངའི་ཨ་མེས་སམ་ཡང་ན་ཨ་ཕྱི་ཚེ་ལས་འདས་ཡོད་རྒྱུ་
རེད་སྙམ་མྱོང་ལ། དེའི་ཤུལ་དུ་ཕྲུ་གུ་གསར་པ་འགའ་རེའ ང་བཙས་ཡོད་སྲིད་སྙམ། གཅིག་
བྱས་ན་ཨ་ཕ་ལགས་སྔོན་ཆད་ནང་བཞིན་མཁྲེགས་པོ་མིན་ཡང་སྲིད་ལ། ཨ་མ་ཁྱིམ་ལས་
ཀྱི་འགན་ཁུར་ལས་ཕྱི་ནུར་བྱས་ནས། རོ་སི་ཤ་རོན་ལ་ཁྱིམ་ལས་གཉེར་དུ་འཇུག་གི་ཡོད་
ཀྱང་སྲིད་སྙམ་མྱོང་། ངས་དོན་དག་མང་པོ་ཞིག་སྔོན་མ་དང་འདྲ་པོ་མིན་ངེས་པ་ཤེས་ཀྱི་
ཡོད། རེད་ཡ། གང་ལྟར། དོ་ནུབ་ང་ཚོ་འདི་ནས་ཞག་འདུག་བྱས་ནས། སང་ཉིན་ཉི་རྩེ་
བརྒྱབ་པ་དང་ཆབས་ཅིག་ལམ་ལ་བུད་ནས་ཨ་ཁུ་ཇོན་ཚང་ལ་འགྲོ་རྒྱུ་བྱ། གང་ལྟར་དེ་
མ་གཏོགས་ལས་རྒྱུ་གཞན་མེད། ཁྱོད་རང་ཡང་ང་དང་མཉམ་དུ་འགྲོ་འདོད་ཡོད་དམ། ཁ་
སེ ཞེས་བཤད།
ཆོས་དཔོན་གྱིས་ད་དུང་ཡང་སོལ་ཐལ་གྱི་ཁྲོད་དུ་ཅེར་ནས་འདུག་ལ། དེ་ནས་ཁོས་
དལ་མོས་"འགྲོ་འདོད་ཡོད། ང་ཁྱོད་དང་མཉམ་དུ་འགྲོ་རྒྱུ་ཡིན། ཁྱོད་ཀྱི་ཁྱིམ་མི་ཚང་མ་
ལམ་ལ་འབུད་དུས་ངའང་མཉམ་དུ་འགྲོ་རྩིས་ཡིན། ཁོ་ཚོ་ལམ་ལ་བུད་ནས་གང་དུ་སོང་
ན་ང་ཡང་དེར་འགྲོ་རྒྱུ་ཡིན།” ཞེས་བཤད།
ཇོ་ཌི་ཡིས་"ཁྱོད་ལ་དགའ་བསུ་ཞུ་ངེས་ཡིན། ཨ་མ་ནམ་རྒྱུན་ཁྱོད་ལ་དགའ་ལ། ཁོ་
མོས་ཁྱོད་ནི་ཡིད་རྟོན་ཆོག་པའི་ཆོས་དཔོན་ཞིག་ཡིན་ཟེར་མྱོང་། དེ་དུས་རོ་སི་ཤ་རོན་ད་
དུང་ནར་སོན་མེད། ཅེས་བཤད་ཅིང་། དེ་ནས་ཁོའི་གདོང་པ་མུ་ལེ་ལ་འཁོར། ·མུ་ལེ། ཁྱོད་
ང་ཚོ་དང་མཉམ་དུ་འགྲོ་རྒྱུ་ཡིན་ནམ།" མུ་ལེ་ཡིས་ཁོ་ཚོ་ད་སྔོན་ཡོང་སའི་གཞུང་ལམ་དེའི་
ཕྱོགས་སུ་བལྟས་ནས་འདུག་པས། ཇོ་ཌི་ཡིས་ཡང་བསྐྱར་ཁྱོད་རང་ཡང་ང་ཚོ་དང་མཉམ་
དུ་འགྲོ་འདོད་ཡོད་དམ། མུ་ལེ།” ཞེས་དྲིས།
"ཨ། ཨོ། ང་གང་དུའང་འགྲོ་རྒྱུ་མིན། ང་ས་ཆ་འདི་དང་ཁ་འབྲལ་རྒྱུ་མིན། ཕར་ཕྱོགས་
ཀྱི་དཀར་འོད་དེ་མཐོང་གི་འདུག་གམ། ཡར་མཆོང་མར་ལྷུང་བྱེད་བཞིན་པའི་འོད་དེ་
མཐོང་གི་འདུག་གམ། འདི་ཕྱོགས་ཀྱི་སྲིང་བལ་ཞིང་ཁའི་ལྟ་རྟོག་དཔོན་པོ་ཡིན་པ་འདྲ།
གཅིག་གིས་ང་ཚོས་མེ་སྦར་བ་མཐོང་བ་ཡིན་རྒྱུ་རེད།"
ཁྲོམ་གྱིས་ཕར་ཕྱོགས་སུ་བལྟས་དུས། གློག་འོད་ཅིག་ཕར་ཕྱོགས་ཀྱི་དེའུ་འབུར་སྟེང་
ནས་ཐག་ཇེ་ཉེ་ཇེ་ཉེ་རེད། དེ་བས་ཐོམ་གྱིས་“ང་ཚོས་དོན་ངན་ཅི་ཡང་སྒྲུབ་ཀྱིན་མེད། ང་
ཚོ་འདི་ནས་སྔར་བཞིན་འདུག་རྒྱུ་ཡིན། ང་ཚོས་དོན་ངན་ཅི་ཡང་སྒྲུབ་ཀྱིན་མེད།" ཅེས་
བཤད།
མུ་ལེ་གད་མོ་ཤོར་"དོན་ངན་སྒྲུབ་ཀྱི་ཡོད་པ་རེད་ཡ། ང་ཚོ་འདི་གར་བསྡད་པ་འདི་དོན་
ངན་དུ་གྱུར་ཡོད་པ་རེད། ང་ཚོས་གཞན་ས་ཁྲིམས་འགལ་གྱིས་བཟུང་ཡོད་པ་རེད། ང་ཚོ་
འདི་ནས་འདུག་མི་རུང་། ཁོ་ཚོས་འདས་པའི་ཟླ་ངོ་གཉིས་ལྷག་རིང་ལ་ང་འཛིན་ཐབས་
བྱེད་བཞིན་ཡོད། ད་ཉོན་ཨ། གལ་སྲིད་རླངས་འཁོར་དེ་ཚུར་ང་ཚོའི་སར་ཡོང་ན། ང་ཚོ་
སྲིང་བལ་ཞིང་ནང་དུ་བྲོས་ནས་འཇབ་སྐུང་བྱ། དེ་འདྲ་ཐག་རིང་ལ་འགྲོ་མི་དགོས། དེ་
ནས་ཁོ་ཚོར་འདོད་པ་ཡོད་ན་འཚོལ་དུ་ཆུག ཁོ་ཚོས་འཚོལ་ན་སྲིང་སྡོང་བསྟར་བ་རེ་རེ་
བཞིན་བཙལ་ནས་ཡོང་དགོས། སོ་སོའི་མགོ་འཕངས་དམའ་མོས་བསྐུང་བསྡད་པས་ཆོག
ཇོ་ཌི་ཡིས་ཁྱོད་ལ་ཅི་ཞིག་བྱུང་སོང་། མུ་ལེ། ཁྱོད་ནམ་ཡང་བྲོས་བྱོལ་དང་སྦས་སྐུང་
བྱེད་མཁན་གྱི་མི་ཞིག་མིན་ཨ། ཁྱོད་རང་ཧམ་པ་ཆེན་པོ་ཅན་ཞིག་ཡིན་ཨ།" ཞེས་བཤད།
མུ་ལེ་ཡིས་ཐག་ཇེ་ཉེར་ཡོང་བཞིན་པའི་གློག་འོད་ལ་བལྟས་"རེད་ཡ། ང་སྔོན་ཆད་སྤྱང་
ཀི་ལྟ་བུའི་ཧམ་པ་ཅན་ཞིག་ཡིན་མོད། དེང་སང་སྲེ་མོང་ལྟ་བུའི་ཧམ་པ་ཅན་ཞིག་ཡིན།
ཁྱོད་ཀྱིས་ཅི་ཞིག་ཕར་རྔོན་བཞིན་པའི་སྐབས་དེར་ཁྱོད་རང་རྔོན་པ་ཡིན་པས། ཁྱོད་ལ་
སྟོབས་ཤུགས་ལྡན། སུ་ཞིག་གིས་ཀྱང་རྔོན་པ་ཕམ་པར་རྒྱག་མི་ཐུབ། འོན་ཀྱང་། སུ་ཞིག་
གིས་ཁྱོད་རང་ཚུར་རྔོན་ཡོང་དུས། དེ་ནི་གནས་ཚུལ་ཐ་དད་ཅིག་རེད། དེས་ཁྱོད་ལ་དོན་
དངོས་གསར་པ་ཞིག་རྟོགས་སུ་འཇུག་གི་རེད། དེ་དུས་ཁྱོད་ལ་སྟོབས་ཤུགས་མེད། ཁྱོད་
རང་ད་དུང་སྔར་བཞིན་གཏུམ་པོ་ཡིན་སྲིད་མོད། འོན་ཀྱང་། ཁྱོད་ལ་སྟོབས་ཤུགས་མེད།
ཁོ་ཚོས་ང་ཡུན་རིང་ཞིག་ལ་བརྔོན་བྱུང་། དེང་སང་ང་རང་རྔོན་པ་མིན་པས་ངས་མུན་
ནག་ཁྲོད་ནས་གང་ཞིག་ལ་མེ་མདའ་འཕེན་ཐུབ་སྲིད་མོད། འོན་ཀྱང་། ར་བའི་ཕུར་བ་
ཞིག་གིས་མི་ཞིག་རྡུང་བའི་དུས་རབས་དེ་ང་ལ་མཚོན་ན་མཇུག་རྫོགས་ཟིན་པ་རེད། རང་
མགོ་རང་གིས་སྐོར་ཐབས་བྱེད་པ་དེས་ཁྱོད་དང་ང་སུ་ལའང་མི་ཕན། དེ་དོན་དངོས་རེད།
ཇོ་ཌི་ཡིས་ཡ། དེས་ན་ཁྱོད་སོང་ནས་སྦས་སྐུང་བྱོས། ང་དང་ཁ་སེ་གཉིས་ཀ་འདིར་
ཞོག་དང༌། སྐྱག་ཕྲུག་དེ་ཚོར་ཁ་བརྡ་ཞིག་བྱེད་དགོས། ཞེས་བཤད། གློག་གི་འོད་མདའ་
དེ་ད་ལྟ་ཐག་ཉེ་སར་སླེབས། འོད་མདའ་དེ་གནམ་ལ་ཐེངས་རེ་འཕྲོས་རྗེས་མི་སྣང་བར་
གྱུར་འགྲོ་ལ། དེ་ནས་ཡང་བསྐྱར་གནམ་ལ་ཕྱིར་འཕྲོས་ཡོང་། མི་གསུམ་པོས་སྣང་ཚུལ་
འདིར་ལྟད་མོར་བལྟས་ནས་བསྡད།
མུ་ལེ་ཡིས་"རང་ཉིད་བརྔོན་ཡུལ་དུ་གྱུར་པའི་ཐད་ལ་ད་དུང་ངེས་དགོས་པ་ཞིག་ཡོད།
དེ་ནི་ཁྱོད་ཀྱིས་ནམ་རྒྱུན་འཕྲད་སྲིད་པའི་ཉེན་ཁ་འདྲ་མིན་གྱི་སྟེང་ལ་བསམ་བློ་གཏོང་
དགོས། གལ་སྲིད་ཁྱོད་ཀྱིས་གཅིག་རྔོན་གྱི་ཡོད་ན་འདི་ཕྱོགས་ལ་བསམ་བློ་གཏོང་མི་
དགོས་ལ། ཁྱོད་ལ་ཞེད་སྣང་ཡང་མེད། དེ་ནི་ཁྱོད་ཀྱིས་ད་སྔོན་ང་ལ་བཤད་པ་དང་གཅིག་
མཚུངས་རེད། གལ་སྲིད་ཁྱོད་ཀྱིས་རྙོག་དྲ་བཟོས་ན། ཁོ་ཚོས་ཁྱོད་མག་ལེ་སི་ཋིར་བཙོན་
ཁང་དུ་ཕྱིར་བསྐྱལ་ནས་ཁྲིམས་ཆད་དུས་ཡུན་མཇུག་སྒྲིལ་དུ་འཇུག་པ་ལྟར་རེད། ཅེས་
བཤད།
ཇོ་ཌི་ཡིས་དེ་བདེན་པ་རེད། ཁོ་ཚོས་ང་ལ་དེ་ལྟར་བཤད་ཡོད། འོན་ཀྱང་། འདི་ལ་
ངལ་གསོ་རྒྱག་པའམ། ཡང་ན་ཞག་སྡོད་བྱེད་པ་སོགས་ནི་རྙོག་དྲ་བཟོ་བ་མ་རེད་ལ་ནོར་
འཁྲུལ་གྱི་བྱ་སྤྱོད་ཀྱང་མ་རེད། འདི་ནི་ཆང་རག་བཏུང་བའམ་འཛིང་མོ་བྱེད་པ་འདྲ་མ་
རེད ཅེས་ལན་བཏབ།
མུ་ལེ་གད་མོ་བགད་ད་ཁྱོད་ཀྱིས་ལྟོས་དང་། ཁྱོད་འདིར་སྡོད་དང་རླངས་འཁོར་ཡོང་
གི་རེད། ཡོང་མཁན་ཝི་ལེ་ཧྥེ་ལེ་ཡིན་སྲིད་ལ། ཁོ་དང་མཉམ་དུ་ཉེན་རྟོག་པའང་ཡོང་གི་
ཡོད་རྒྱུ་རེད། ཝི་ལེ་ཡིས་ཁྱོད་ལ་ཁྱོད་ཚོས་གཞན་ས་ཁྲིམས་འགལ་གྱིས་འཛིན་དོན་ཅི་
ཡིན།'ཞེས་འདྲི་རྒྱུ་རེད། ཝི་ལེ་ནི་གད་སྙིགས་ལྟ་བུ་ཞིག་ཡིན་པ་ཁྱོད་ཀྱིས་ཀྱང་ཤེས་གསལ་
རེད། དེ་བས་ཁྱོད་ཀྱིས་དེ་ཁྱོད་ལ་ཇུས་གཏོགས་ཅི་ཡོད།'ཅེས་ལན་འདེབས་རྒྱུ་རེད། དེ་
དུས་ཝི་ལེ་ཁོང་ཁྲོ་ཟོས་ནས་'འདི་དང་ཁ་མ་བྲལ་ན་ངས་ཁྱོད་འཛིན་བཟུང་བྱ་རྒྱུ་ཡིན།'
ཟེར་ངེས། ཧྥེ་ལེ་ལྟ་བུའི་མི་འདི་འདྲ་ཁྲོས་ཤིང་ཞེད་ནས་ཁྱོད་རང་གང་འདོད་དུ་ཐུབ་ཚོད་
གཏོང་རྩིས་བྱས་ན། ཁྱོད་ཀྱང་ཁ་རོག་ལ་འདུག་ཐུབ་རྒྱུ་མ་རེད། ཁོས་ཁྱོད་ལ་ཞེད་སྣང་
སློང་བའི་སྐད་ཆ་རྫིག་པོ་མང་པོ་བཤད་ངེས་རེད་ལ། དེ་དུས་ཁྱོད་ཀྱང་ཁོང་ཁྲོ་ཟོས་ནས་
ཁོ་ལ་ཡ་ལན་སློག་ངེས་རེད། ཨོ། ད་གཡུག་ཤོག དེ་ལས་སྲིང་སྡོང་ནང་དུ་སྦས་སྐུང་བྱས་
ནས་ཁོ་ཚོར་ལྟ་རྟོག་བྱེད་དུ་བཅུག་ན་མི་དགའ་འམ། འདི་ལྟར་བྱས་ན་སྐྱིད་པོ་ཡང་ཡིན་
ཏེ། ཁོ་ཚོ་ཁོང་ཁྲོ་ཧ་ཅང་ལངས་ངེས་མོད། འོན་ཀྱང་། ཁོ་ཚོར་བྱེད་རྒྱུ་ཅི་ཡང་ཡོད་པ་
མ་རེད། ང་ཚོས་རྒྱང་རིང་ས་ནས་ཁོ་ཚོ་འཕྱ་དགོད་བྱས་ཏེ་བསྡད་ཆོག དེ་མ་ཡིན་པར།
ཁྱོད་ཀྱིས་ཝི་ལེ་དང་། ཡང་ན་ཁོ་ཚོའི་འགོ་པ་གང་རུང་ལ་ཁ་བརྡ་བྱས་ན། ཁྱོད་ཀྱིས་ཁོ་
ཚོ་སྐྱག་པ་ཤོར་ཤོར་ཞིག་རྡུང་དགོས་འཁེལ་ཞིང་། དེ་དུས་ཁོ་ཚོས་ཁྱོད་བཟུང་ནས་མག་
ལེ་སི་ཋིར་བཙོན་ཁང་དུ་ཕྱིར་བསྐྱལ་ནས་བཙོན་ཡུན་ལོ་གསུམ་པོ་དེ་གར་མཇུག་སྐྱོང་
དགོས་འཁེལ་ཡོང་གི་རེད།"
ཇོ་ཌི་ཡིས་ཁྱོད་ཀྱིས་བཤད་པར་གནས་ལུགས་འདུག ཁྱོད་ཀྱི་ཚིག་རེ་རེར་གནས་
ལུགས་འདུག འོན་ཀྱང་། སྟོན་པ་ཡེ་ཤུ། ང་རང་བརྙས་བཅོས་འཁུར་བར་སྡང་ཟུག་སྐྱེ་ལ།
དེ་ལས་ཝི་ལེ་ལ་ཁུ་ཚུར་གྱིས་གཅིག་གཞུས་ན་ཡག་ས་རེད།” ཅེས་བཤད།
མུ་ལེ་ཡིས་ཁོ་ལ་མེ་མདའ་ཞིག་ཡོད་ཅིང་། ཁོ་ད་ལྟ་ཉེན་རྟོག་པ་ཡིན་པས་ཁོས་མེ་
མདའ་དེ་སྤྱོད་ངེས་ཡིན། དེ་དུས། ཡང་མིན་ན་ཁོས་ཁྱོད་གསོད་རྒྱུ་རེད་ལ། དེ་མིན་ན་
ཁྱོད་ཀྱིས་ཁོའི་ལག་གི་མེ་མདའ་འཕྲོག་ནས་ཁོ་གསོད་རྒྱུ་རེད། ཨ་ཋོམ། ད་དེ་ཡིས་ཅི་
བྱེད། ཁྱོད་ཕར་ཕྱོགས་ནས་སྐུང་བ་དེ་ཁོ་ཚོར་མགོ་སྐོར་གཏོང་ཆེད་དུ་ཡིན་པ་རང་ཉིད་
ཀྱིས་ཤེས་ན་དེས་འགྲིག་གི་ཡོད་པ་རེད། དོན་དམ་པར་ཅི་ཞིག་ཡིན་པ་རང་སེམས་ལ་
གསལ་པོ་ཡོད་ན་དེ་གས་འགྲིག་གི་ཡོད། ཅེས་བཤད། གློག་འོད་གསལ་པོ་དེ་ནམ་མཁའི་
ཕྱོགས་སུ་འཁོར་བྱུང་ལ། ད་ལྟ་རླངས་འཁོར་གྱི་སྒུལ་འཕྲུལ་གྱི་ལྡིར་སྒྲ་ཡང་གོ་ནུས་
འགྲོ་ཡ། ཨ་ཋོམ། ཐག་རིང་ལ་འགྲོ་མི་དགོས། བསྟར་བ་བཅུ་བཞི་བཅོ་ལྔ་ཙམ་གྱི་མཚམས་
སུ་སོང་ན་ཆོག་ཅིང་། དེ་གར་ང་ཚོས་ཁོ་ཚོས་ཅི་ཞིག་བྱེད་པར་བལྟས་ནས་བསྡད་ཆོག"
ཥོམ་ཡར་ལངས་ནས་“ཁྱོད་ཀྱིས་བཤད་པ་བདེན་པ་རེད། མཇུག་འབྲས་ཅི་ཞིག་ཡིན་
རུང་ང་ལ་མཚོན་ན་ཕམ་ཁ་མ་གཏོགས་རྒྱལ་ཁ་ཞིག་མི་འདུག” ཅེས་བཤད།
"ཡ།དེས་ན་ངའི་རྗེས་དེད་ནས་ཤོག" མུ་ལེ་ཁང་པའི་མཐའ་བསྐོར་ནས་ཕར་ཕྱོགས་སུ་
སྲིང་བལ་ཞིང་ནང་དུ་དབྱིན་ཁྲེ་ལྔ་བཅུ་ཙམ་སོང་རྗེས་“ད་འདི་ཙམ་གྱིས་ཆོག མར་སྒུར་
ཅིག གློག་འོད་ཚུར་སླེབས་ཡོང་དུས་མགོ་བོ་མར་སྒུར་ན་དེས་འགྲིག་གི་ཡོད། འདི་ཡང་
རྩེད་མཚར་ལྟ་བུ་ཞིག་ཡིན།" ཞེས་བཤད། མི་གསུམ་པོ་ཐང་ལ་ས་ཉལ་བྱས་ཏེ་ཁོག་སྟོད་
གྲུ་མོའི་སྟེང་དུ་ཁེན་ནས་བསྡད། མུ་ལེ་གློ་བུར་དུ་ཡར་ལངས་ནས་ཁང་པའི་ཕྱོགས་སུ་
ཕྱིར་བརྒྱུགས་ཤིང་། དེ་ནས་ཅུང་མ་འགོར་བར་ལྭ་བ་དང་ལྷམ་གྱི་ཐུམ་སྒྲིལ་དེ་འཁྱེར་ནས་
ཚུར་ཕྱིར་བརྒྱུགས་ཡོང་ནས་“ ཁོ་ཚོས་སྐྱིན་པ་ལེན་ཆེད་དུ་འདི་ཚོ་འཁྱེར་འགྲོ་ཡི་རེད།
ཅེས་བཤད། གློག་འོད་དེ་དེའུ་འབུར་གྱི་སྟེང་དུ་འབྱོར་ནས་ཁང་པའི་སྟེང་དུ་མར་བཀར།
ཇོ་ཌི་ཡིས་‘ ཁོ་ཚོས་གློག་བཞུ་འཁྱེར་ནས་འདི་ཕྱོགས་སུ་ང་ཚོ་འཚོལ་དུ་ཡོང་གི་མ་
རེད་དམ། རྒྱུག་པ་ཞིག་བཟུང་ཡོད་ན་ཨང་།” ཞེས་བཤད།
མུ་ལེ་ཁོང་དགོད་བྱས་"ཡོང་གི་མ་རེད། ཁོ་ཚོ་ཡོང་གི་མ་རེད། ང་རང་སྲེ་མོང་ལྟ་བུའི་
ཧམ་པ་ཅན་ཞིག་ཡིན་ལབ་པ་མ་ཡིན་ནམ། ཐེངས་ཤིག་ལ་ཝི་ལེ་དེ་ལྟར་འཚོལ་དུ་ཡོང་
བ་རེད། ང་ཁོའི་རྒྱབ་ཕྱོགས་ནས་ཡོང་སྟེ་ཁོའི་མགོ་ལ་ར་ཕུར་གྱིས་ཀག་སྒྲ་གྲག་པ་ཞིག་
བརྒྱབ་པ་ཡིན། ཁོ་དེ་གར་འགུལ་མེད་དུ་དྲན་པ་བརྒྱལ་སོང་། རྗེས་སོར་ཁོས་མི་ལྔ་ཡིས་
ཁོ་ལ་འཇབ་རྒོལ་བྱས་སོང་ཟེར་གྱི་འདུག་ཟེར།"
རླངས་འཁོར་དེ་ཁང་པའི་ཉེ་སར་སླེབས་བྱུང་ལ། ཁང་པའི་ངོས་སུ་འོད་གོར་ཞིག་
བཀར་བྱུང་། མུ་ལེ་ཡིས་མར་སྒུར་ཅིག་ཅེས་བཤད་པ་དང་ཆབས་ཅིག་ཏུ། གྲང་བསིལ་
བསིལ་གྱི་འོད་དཀར་ཞིག་ཁོ་ཚོའི་མགོ་ཐོག་ནས་འཕྲོས་བྱུང་ལ། རིམ་བཞིན་ཞིང་ཁ་ཧྲིལ་
པོར་འོད་མྱུལ་བྱས། སྦས་སྐུང་བྱས་ཡོད་པའི་མི་འདི་ཚོས་མིག་གིས་ཅི་ཡང་མཐོང་མི་ཐུབ་
ནའང་། ཁོ་ཚོས་རླངས་འཁོར་གྱི་སྒོ་ཞིག་བང་སྒྲ་དང་བཅས་བརྒྱབ་པ་ཐོས་ཐུབ་ལ་སྐད་
ཆ་བཤད་པའི་སྒྲ་ཡང་ཐོས་ཐུབ། མུ་ལེ་ཡིས་"གློག་འོད་ལ་གཟབ་གཟབ་བྱོས། ངས་ཐེངས་
གཅིག་གཉིས་ལ་རླངས་འཁོར་གྱི་མདུན་གློག་ལ་མེ་མདའ་འཕངས་མྱོང་། དེས་ཝི་ལེ་ལ་
ཞེད་སྣང་སློང་ཐུབ། དོ་ནུབ་ཁོ་ལ་རོགས་པ་ཞིག་འདུག”ཅེས་ཤུབ་པུར་བཤད། ཁོ་ཚོས་ཤིང་
ལེབ་ཀྱི་སྟེང་དུ་སྤོས་པའི་རྡོག་སྒྲ་རེ་གོ་ཐུབ་ཅིང་། དེ་ནས་ཁང་པའི་ནང་དུ་གློག་བཞུའི་འོད་
འཕྲོ་ཡི་ཡོད་པའང་མཐོང་ཐུབ། མུ་ལེ་ཡིས་ངས་ཁང་པའི་ནང་དུ་མེ་མདའ་ཞིག་འཕངས་
ན་ག་འདྲ་འདུག ཁོ་ཚོས་ཕྱོགས་གང་ནས་འཕངས་ཡོང་བའང་ཤེས་རྒྱུ་མ་རེད་ལ། དེས་ཁོ་
ཚོར་ཞེད་སྣང་སློང་གི་རེད།” ཅེས་ཤུབ་བུར་བཤད།
ཇོ་ཌི་ཡིས་ཡ། དེ་བྱོས།” ཞེས་ལན་བཏབ།
ཁ་སེ་ཡིས་དེ་འདྲ་མ་བྱེད། དེ་འདྲ་བྱས་ན་དོན་སྙིང་ཅི་ཡང་ཡོད་པ་མ་རེད། མདེའུ་
ཆུད་ཟོས་སུ་གཏོང་བ་ཙམ་རེད། ང་ཚོས་དོན་སྙིང་ཡོད་པའི་བྱ་བ་བྱེད་རྒྱུ་ཅི་ཡོད་ཐོག་ལ་
བསམ་བློ་གཏོང་དགོས།" ཞེས་ཤུབ་བུར་བཤད།
ཁང་པའི་ཕྱོགས་ནས་འབྲད་བརྡར་གྱི་སྒྲ་ཞིག་གྲག་ཡོང་། མུ་ལེ་ཡིས་མེ་གསོད་བཞིན་
འདུག མེ་སྟེང་དུ་ས་འདེད་བཞིན་འདུག”ཅེས་ཤུབ་པུར་བཤད། དེ་ནས་རླངས་འཁོར་གྱི་
སྒོ་སྒྲ་ཞིག་གྲག་བྱུང་ལ། མདུན་གློག་གི་གློག་རླབས་གྱིས་ཁང་ངོས་སུ་སྐོར་བ་ཞིག་བརྒྱབ་
རྗེས་མདུན་ཕྱོགས་ཀྱི་ལམ་སྟེང་དུ་ཕྱིར་འཕྲོས། མུ་ལེ་ཡིས་¨ད་མགོ་མར་སྒུར་ཅིག”ཅེས་
བཤད་པས། ཁོ་ཚོས་ཀྱང་མགོ་བོ་མར་ལ་ཕབ། དེ་མ་ཐག་ཏུ་གློག་འོད་ཅིག་ཁོ་ཚོའི་མགོ་
ཐོག་ནས་འཕྲོས་ཏེ་སོང་། གློད་འོད་དེ་སྲིང་བལ་གྱི་ཞིང་ངོས་སུ་ཕར་འཕྲོས་ཚུར་འཕྲོས་
འགའ་རེ་བྱས་ཤིང་། དེ་ནས་རླངས་འཁོར་དེ་འགྲོ་མགོ་བརྩམས་བྱུང་། ཡུད་ཙམ་རྗེས་སུ་
རླངས་འཁོར་དེ་ཕར་ཕྱོགས་ཀྱི་དེའུ་འབུར་གྱི་སྟེང་དུ་བུད་ཅིང་། དེ་ནས་མི་སྣང་བར་གྱུར།
མུ་ལེ་ཡར་ལངས་ཝི་ལེ་ཡིས་རྒྱུན་དུ་གློག་མཐའ་མ་བཀར་ནས་ཚོད་ལྟ་བྱེད་ལ། ཁོས་
རྒྱུན་པར་དེ་ལྟར་བྱས་པའི་རྐྱེན་གྱིས། ད་ལྟ་ངས་ཁོའི་གློག་བཞུ་སྦར་བའི་དུས་ཚོད་ཀྱང་
སྔོན་དཔག་བྱེད་ཐུབ། ཁོས་ད་དུང་དེ་འདྲ་བྱས་ན་རྫིག་པོ་རེད་བསམ་གྱི་ཡོད་ས་རེད།
ཁ་སེ་ཡིས་གཅིག་བྱས་ན་ཁོ་ཚོས་ཁང་པའི་ནང་དུ་མི་གཅིག་གཉིས་རེ་སྐུང་དུ་བཅུག་
ནས་བཞག་ཡོད་སྲིད་ལ། ང་ཚོ་ཚུར་སླེབས་ཚེ་འཛིན་རྒྱུའི་འཆར་གཞི་འཐེན་ཡོད་སྲིད།
ཅེས་བཤད།
"དེ་ཡང་སྲིད། ཁྱོད་གཉིས་ཀྱིས་འདིར་སྒུགས་དང་། ང་གཡོ་ཐབས་འདི་ལ་ཆ་རྒྱུས་
ཡོད།” ཁོ་ཁུ་སིམ་པོས་ཕར་ཕྱིན་སོང་ལ། ཁོ་འགྲོ་སྐབས་སྤོ་ཐོའི་སྟེང་དུ་རྡོག་བརྫིས་
ཐེབས་པའི་སྒྲ་ཆུང་ཆུང་ལས་གཞན་པ་ཅི་ཡང་གོ་རྒྱུ་མེད། ཤུལ་དུ་བསྐུངས་ནས་ཡོད་
པའི་མི་གཉིས་ཀས་ཁོའི་གོམ་སྒྲ་ལ་ཉན་ཐབས་བྱས་མོད། འོན་ཀྱང་། ཁོ་ཐོས་ལམ་ནས་
ཡལ་ཟིན། ཅུང་ཙམ་རྗེས་སུ་ཁོས་ཁང་པའི་ནང་ནས་ཚུར་བོས་བྱུང་་ཁོ་ཚོས་ཤུལ་དུ་མི་
གཅིག་ཀྱང་བཞག་མི་འདུག ཚུར་ཕྱིར་ཤོག” ཁ་སེ་དང་ཇོ་ཌི་གཉིས་ཀ་ཡར་ལངས་ནས་
ཕར་ཕྱོགས་སུ་ནག་ཡོར་སེ་ཡོད་པའི་ཁང་པའི་ཕྱོགས་སུ་སོང་། ཁོ་ཚོ་དེ་སྔ་ཁོ་ཚོའི་མེ་
ཕུང་ཡོད་ས་སྟེ། ད་ལྟ་ཤུལ་དུ་དུད་པ་ཡོང་བཞིན་པའི་ཐལ་ཕུང་གི་ཉེ་ས་རུ་སླར་འཛོམས།
མུ་ལེ་ཡིས་“ངས་ཀྱང་ཁོ་ཚོས་ཤུལ་དུ་མི་གཅིག་གཉིས་འཇོག་རྒྱུ་མ་རེད་བསམ་བྱུང་།
ཞེས་ཅུང་ཁེངས་དྲེགས་དང་བཅས་བཤད་ཅིང་། དེ་ནས་ཁོས་ངས་ཝི་ལེ་དྲན་པ་བརྒྱལ་
དུ་བཅུག་པ་དང་། རླངས་འཁོར་གྱི་མདུན་གློག་ལ་མེ་མདའ་གཅིག་གཉིས་རེ་འཕངས་
པའི་རྐྱེན་གྱིས་དེང་སང་ཁོ་ཚོས་གཟབ་གཟབ་བྱེད་ཀྱི་ཡོད། ཁོ་ཚོས་དེ་ལྟར་བྱེད་མཁན་
སུ་ཡིན་གསལ་པོ་ཤེས་ཀྱི་མེད་ལ། ངས་ཀྱང་ཁོ་ཚོར་ང་འཛིན་དུ་འཇུག་ན་འདོད་ཀྱི་མེད།
དེ་བས་ང་ཁང་པ་ཞིག་གི་ཉེ་སར་ཉལ་གྱི་མེད་ལ། གལ་སྲིད་ཁྱོད་གཉིས་ང་དང་མཉམ་དུ་
ཡོང་འདོད་ན། ངས་ཁྱོད་གཉིས་ལ་ཉལ་རུང་བའི་ས་ཞིག་སྟོན་ཆོག དེ་གར་ཉལ་བསྡད་ན་
སུ་ཞིག་གིས་ཀྱང་རྙེད་མི་ཐུབ།” ཅེས་བཤད།
ཇོ་ཌི་ཡིས་"དེས་ན་ལམ་ལ་བུད་དང་། ངེད་གཉིས་ཀྱིས་ཁྱོད་ཀྱི་རྗེས་འབྲངས་ནས་
ཡོང་། རང་ཉིད་ཀྱི་ཕ་རྒན་གྱི་ཁང་མཐའ་ནས་རང་ཉིད་སྦས་སྐུང་བྱེད་དགོས་པ་འདི་
དངོས་གནས་བློ་ངོར་མི་ཤོང་བ་ཞིག་རེད། ཅེས་བཤད།
མུ་ལེ་ཡིས་ཞིང་ཁ་འཕྲེད་ཀྱིས་བཅད་ནས་སོང་ཞིང་། ཇོ་ཌི་དང་ཁ་སེ་གཉིས་ཀྱིས་ཁོའི་
རྗེས་དེད་ནས་སོང་། ཁོ་ཚོ་འགྲོ་སྐབས་སྲིང་བལ་སྡོང་པོར་རྡོག་ཐོ་འཁེལ། མུ་ལེ་ཡིས་དེང་
སང་སྦས་སྐུང་བྱེད་དགོས་ས་མང་པོ་ཡོད་པ་རེད།” ཅེས་བཤད་ཅིང་། དེ་ནས་ཁོ་ཚོ་ཞིང་
ཁའི་ནང་ནས་གྲལ་གཅིག་བྱས་ཏེ་སོང་། ཁོ་ཚོ་གྲོག་ཤུར་ཞིག་ཏུ་སླེབས་ཤིང་། དེ་ནས་གྲོག་
ཤུར་གྱི་མཐིལ་ལ་ལྷོད་ཀྱིས་ཤུད་ནས་སོང་།
ཇོ་ཌི་ཡིས་"དཀོན་མཆོག ས་དེ་ངས་ཤེས།དེ་ཆུ་འགྲམ་གྱི་ས་ཕུག་དེ་མ་རེད་དམ།” ཞེས་
སྐད་ཅོར་བརྒྱབ།
‘དེ་རེད། ཁྱོད་ཀྱིས་ཅི་ལྟར་ཤེས་པ་ཡིན།”
ཇོ་ཌི་ཡིས་དེ་ངས་བརྐོས་པ་ཡིན། ང་དང་ངའི་གཅེན་པོ་ནོ་ཡ་གཉིས་ཀྱིས་སས་ཕུག་དེ་
བརྐོས་པ་ཡིན། དེ་དུས་ཁ་ནས་བཤད་རྒྱུ་ནི་གསེར་རྐོ་བཞིན་ཡོད་ལབ་པ་རེད་མོད། དོན་
དུ། བྱིས་པ་ཚོའི་བྱེད་སྟངས་ལྟར། ས་ཕུག་བརྐོས་པ་རེད ཅེས་བཤད།
གྲོག་ཤུར་གྱི་འགྲམ་ངོས་དེ་ད་ལྟ་ཁོ་ཚོའི་མགོའི་མཐོ་དམའ་ཙམ་དུ་སླེབས། ཇོ་ཌི་ཡིས་
ད་ཅུང་ཐག་ཉེ་ཡིན་དགོས་ཡོད། ངས་བརྗེད་སོང་བ་མིན་ན་དེ་ཅུང་ཐག་ཉེ་ཞིག་ན་ཡོད།
ཅེས་བཤད།
མུ་ལེ་ཡིས་“ངས་ས་ཕུག་དེ་རྩྭ་ལྡུམ་གྱིས་བཀབ་ཡོད།དེ་ལྟར་བྱས་ན་སུ་ཞིག་གིས་ཀྱང་
རྙེད་མི་ཐུབ།" ཅེས་བཤད། འདིར་གྲོག་ཤུར་གྱི་གཏིང་ཇེ་ཟབ་རེད་ལ་མཐིལ་ངོས་བྱེ་མ་རེད།
ཇོ་ཌི་ནི་དག་གཙང་གི་བྱེ་མའི་སྟེང་དུ་གན་རྐྱལ་དུ་ལོག་ནས་“ང་ས་ཕུག་ནང་དུ་ཉལ་
རྒྱུ་མིན། ང་འདི་གར་ཉལ་རྒྱུ་ཡིན། ཞེས་བཤད། ཁོས་སྟོད་གོས་རིལ་མོར་བསྒྲིལ་ནས་མགོ་
བོའི་འོག་ཏུ་བཞག
མུ་ལེ་ཡིས་ས་ཕུག་གི་སྒོ་ཁེབས་རྩྭ་ལྡུམ་རྣམས་བླངས་ནས་ནང་དུ་ནུར་ནས་“ང་འདིའི་
ནང་དུ་ཉལ་རྒྱུར་དགའ། འདིར་ཉལ་ན་སུ་ཞིག་གིས་ཀྱང་ང་རང་འཛིན་མི་ཐུབ་སྙམ་པའི་
སྣང་བ་སྐྱེ།” ཞེས་བཤད།
ཇིམ་ཁ་སེ་ཡང་ཇོ་ཌི་ཡི་འགྲམ་ནས་གན་རྐྱལ་དུ་ཉལ།
ཇོ་ཌི་ཡིས་ད་གཉིད་ཐབས་བྱ། སང་ཉིན་ནམ་ལངས་མ་ཐག་ཏུ་ང་ཚོ་ཨ་ཁུ་ཇོན་ཚང་
དུ་ལམ་ལ་ཆས་འགྲོ ཞེས་བཤད།
ད་ཁ་སེ་ཡིས་ང་རང་ཉལ་རྒྱུ་མིན། ང་ལ་བསམ་གཞིགས་བྱེད་རྒྱུ་ཧ་ཅང་མང་པོ་ཡོད།
ཅེས་བཤད། ཁོས་རྐང་པ་གཉིས་ཡར་བསྐུམས་ནས་པུས་མོ་བསྣོལ་ནས་བསྡད་ཅིང་། མགོ་
བོ་ལྟག་ལ་ཁེན་ནས་ནམ་མཁའི་སྐར་ཚོགས་ལ་བལྟས། ཇོ་ཌི་ཡིས་གླལ་ཁ་ཞིག་བྱས་
རྗེས་ལག་པ་གཅིག་མགོ་འོག་ཏུ་བཅུག ཁོ་ཚོ་ཁུ་སིམ་པོ་གྱུར་སོང་། ཅུང་ཙམ་རྗེས་ནས།
ས་འོག་གི་ས་ཁུང་དང་ཨི་ཁུང་དག་དང་། ས་སྟེང་གི་རྩྭ་དང་ལྡུམ་བུའི་གསེབ་ནས་སྲོག་
ཆགས་སྣ་ཚོགས་ཀྱིས་ཙར་སྒྲ་དང་ཙི་སྒྲ་སྒྲོག་མགོ་བརྩམས། ཐང་བྱི་ཚོ་འགུལ་མགོ་
བརྩམས་བྱུང་ལ། རི་བོང་ཚོ་ལྗང་ལོ་ཅན་གྱི་རྩི་ལྡུམ་གྱི་སྟེང་དུ་འཇབ་རྒྱུག་བྱེད་མགོ་
བརྩམས་ཤིང་། ཙི་གུ་ཚོ་སྤོ་ཐོའི་སྟེང་དུ་འཚབ་འཚུབ་ཀྱིས་རྒྱུག་མགོ་བརྩམས། གཤོག་
ཐོགས་ཀྱི་རྔོན་པ་ཚོ་ཡང་ཁོ་ཚོའི་མགོ་ཐོག་ནས་ཁུ་སིམ་མེར་འཕུར་སྐྱོད་བྱེད་མགོ་
བརྩམས་སོང་།

ལེའུ་བདུན་པ།

གྲོང་རྡལ་ཁག་གི་ནང་དུ། གྲོང་རྡལ་གྱི་ཟུར་ཁུག་ཁག་དང་། ཐང་ཆེན་དང་ས་སྟོང་རྣམས་
སུ་"སྤྱད་ཟིན་པའི་རླངས་འཁོར་། "སྤྱད་ཟིན་པའི་རླངས་འཁོར་སྤུས་དག་ཡིན།" ཞེས་པ་
ལྟ་བུའི་སྒོ་བྱང་སྣ་ཚོགས་བཀལ་ཡོད་པའི་སྤྱད་ཟིན་པའི་རླངས་འཁོར་གྱི་སྒོ་ར་དང་ལྕགས་
སྙིགས་ར་བ། ད་དུང་། འཁོར་ཁང་འདྲ་མིན་སྣ་ཚོགས་ཀྱིས་གང་ཡོད་ལ། དེ་དག་ལས་
མཐོང་ཞིང་ཐོས་པ་ཡང་རྣམ་པ་སྣ་ཚོགས་རེད། རིན་གོང་ཁེ་བའི་དོས་སྐྱེལ་རླངས་འཁོར།
འཁོར་གསུམ་མ། དག་གཙང་གི་ཧྥོརད་27རྟགས་ཅན་པོ། བརྟག་དཔྱོད་བྱས་ཟིན་པའི་
རླངས་འཁོར་། འགན་ལེན་བྱས་པའི་རླངས་འཁོར་། རིན་མེད་ཀྱི་རླུང་འཕྲིན་འཕྲུལ་
ཆས། རླངས་འཁོར་གཅིག་གི་སྟེང་དུ་རླངས་སྣུམ་གྷ་ལོན་བརྒྱ་ཐམ་པ་རིན་མེད་ཡིན། ནང་
དུ་ཕེབས་ནས་གཟིགས་དང་། སྤྱད་ཟིན་པའི་རླངས་འཁོར་ཆུང་བ་། འཛིན་སྐྱོང་འགྲོ་གྲོན་
ཆག་ཡང་ཡིན།།
གཞུང་ལས་སྒྲོག་ཙེ་གཅིག་དང་རྐུབ་སྟེགས་གཅིག དེབ་སྔོན་གཅིག་བཅས་ཤོང་ཐུབ་
པའི་ཁང་པ་དང་ས་མིག་ཁག་ཏུ། ཟུར་སྣེ་རྣམས་ལྟེབས་རྩེག་བརྒྱབ་ནས་ཤོག་འཛེར་གྱིས་
བསྡམས་ཡོད་པའི་གན་རྒྱའི་ཤོག་བུ་ཆག་པ་དང་། གྲ་དག་པོར་བརྩིགས་ཤིང་ད་དུང་བེད་
མ་སྤྱད་པའི་གན་རྒྱ་ཆག་པ་བཅས་ཡོད། སྨྱུ་གུ། རེད། སྨྱུ་གུར་སྣག་ཚ་གང་བླུགས་ནས་
སྤྱོད་ཆོག་ཆོག་བྱོས། ཐེངས་སྔོན་མར་སྨྱུ་གུ་ཞིག་ཡག་པོར་མ་འགོས་པའི་རྐྱེན་གྱིས་ཉོ་
ཚོང་གཅིག་ལམ་ལྷོང་མ་བྱུང་བ་རེད།
ཕར་ཕྱོགས་ཁྱི་ཕྲུག་དེ་ཚོས་ཅི་ཡང་ཉོ་ཡི་མི་འདུག སྒོ་ར་རེ་རེའི་ནང་དུ་ཁོ་ཚོ་ཡོང་
གི་འདུག་མོད། ཁོ་ཚོ་ནི་ལྟ་མཁན་ལས་ཉོ་མཁན་མ་རེད། ཁོ་ཚོས་བལྟས་ནས་དུས་ཚོད་
ཚང་མ་བསྐྱལ་རྒྱུ་རེད། རླངས་འཁོར་ཆུང་བ་མི་ཉོ་བར་ཁྱོད་ཀྱི་དུས་ཚོད་བཀག་ནས་
འདུག་གི་རེད། ཁོ་ཚོས་ཁྱོད་ཀྱི་དུས་ཚོད་ལ་ཁ་ཡ་ཙམ་ཡང་བྱེད་རྒྱུ་མ་རེད། ཕར་ཕྱོགས་
ཀྱི་དེ། མི་གཉིས་ཅན་པོ། མ་རེད། ཕྲུ་གུ་འཁྲིད་བསྡད་མཁན་དེ་ཚོ། ཁོ་ཚོ་རླངས་འཁོར་
ཆུང་བའི་ནང་དུ་འབུད་དུ་ཆུག སྒོར་མོ་གཉིས་བརྒྱ་ནས་མགོ་བརྩམས་ནས། རིམ་བཞིན་
མར་ཕོབ། ཁོ་ཚོ་སྒོར་མོ་བརྒྱ་དང་ཉི་ཤུ་རྩ་ལྔ་ལ་རན་པོ་འདུག ཁོ་ཚོར་སྐོར་དུ་ཆུག ཁོ་
ཚོ་འཁོར་རྙིང་ཞིག་གི་ནང་དུ་ཞོག དེ་ཁོ་ཚོའི་མགོ་ལ་སྐོན་ཤོག ཁོ་ཚོས་ང་ཚོའི་དུས་
ཚོད་ཆུད་ཟོས་སུ་བཏང་སོང་།
བདག་པོས་ཕུ་ཐུང་ཡར་ལ་བརྫེས། ཚོང་པས་གཙང་ཞིང་དག་ལ་ཧ་ཅང་ནན་ཏན་གྱི་
རྣམ་པ་བབས་པའི་ཚོང་སྒྱུར་པའི་དམིགས་དོན་ལྡན་པའི་མིག་ཟུང་ཆུང་ཆུང་གིས་ཕར་
ཕྱོགས་ཀྱི་ཞན་ཆ་ཞིག་ཨེ་རྙེད་འཚོལ་བཞིན་གདའ།
བུད་མེད་དེའི་གདོང་ལ་ལྟོས། གལ་སྲིད་བུད་མེད་འདིའི་བློ་ལ་བབས་ན་རྒད་པོ་དེ་ལས་
སླ་པོ་ཡིན་གྱི་རེད། ཁོ་ཚོར་ཁ་ཌི་ལག་གི་ཐོག་ནས་མགོ་ཚུགས་དང་། དེ་ལྟར་བྱས་ན་ཁྱོད་
ཀྱིས་མཐའ་མར་ཁོ་ཚོ་བྷིའུ་ཁི་26རྟགས་ཅན་པོའི་ཐོག་ལ་མར་འབབ་དུ་བཅུག་ན་འགྲིག་
གི་རེད། གལ་སྲིད་ཁྱོད་ཀྱིས་བྷིའུ་ཁི་ཡི་སྟེང་ནས་མགོ་བཙུགས་ན་ཁོ་ཚོ་ཧྥོརད་ཅིག་གི་སྟེང་
དུ་མར་འགྲོ་ཡི་རེད། ཡ། ཕུ་ཐུང་བརྫེས་ཏེ་ལས་ཀར་ཞུགས་དང་། འདི་ནི་རྫོགས་རྒྱུ་མེད་པ་
ཞིག་ཡིན་གྱི་མ་རེད། ཁོ་ཚོར་ན་ཤེ་རྟགས་ཅན་དེ་སྟོན་དང་། ང་སོང་ནས་འཁོར་དབུགས་
ག་ལེར་ཤོར་བཞིན་པའི་ཌོ་ཇེ་25རྟགས་ཅན་པོ་དེར་དབུགས་ཤིག་རྒྱག་དགོས། ང་འགྲིག་
པའི་སྐབས་སུ་ངས་ཁྱོད་ལ་བརྡ་ཞིག་རྒྱག
ཁྱོད་ཀྱིས་འདོད་པ་ནི་འགྲུལ་བཞུད་ཅིག་རེད། མ་རེད་དམ། ཡ། ཁྱོད་ལ་སྐྱག་རྫུན་
བཤད་དོན་མེད། རེད། འབོལ་ཁྲིའི་ཁེབས་གཡོགས་ལ་ཨི་ཁུང་ཡོད་པ་བདེན་པ་རེད། འོན་
ཀྱང་འབོལ་གདན་གྱིས་འཁོར་ལོ་བསྐོར་བར་མི་འགྱུར།
རླངས་འཁོར་ཆུང་བ་མང་པོ་བསྟར་ལ་བསྒྲིགས་འདུག་ཅིང་། ཚང་མའི་སྣ་གདོང་
མདུན་ལ་གཏད་ཡོད། སྣ་གདོང་བཙའ་ཡིས་ཟོས་ཤིང་འཁོར་ལོའི་དབུགས་ཀྱང་ཤོར།
རླངས་འཁོར་ཆུང་བ་ཚང་མ་མཉམ་གཅིག་ཏུ་བཙངས་ནས་བཞག་ཡོད།
རླངས་འཁོར་ནང་ལ་བསྡད་ནས་བལྟས་ན་འདོད་དམ། ཡིན་དང་ཡིན། དཀའ་ངལ་
མི་འདུག ངས་རླངས་འཁོར་དེ་གྲལ་ཕྲེང་ལས་ཕྱིར་བཏོན་ཡོང་།
ཁོ་ཚོར་འགན་སེམས་སླེབས་སུ་ཆུག་དང་། ཁོ་ཚོར་ཁྱོད་ཀྱི་དུས་ཚོད་སྤྱོད་དུ་ཆུག་
དང་། འོན་ཀྱང་། ཁོ་ཚོས་ཁྱོད་ཀྱི་དུས་ཚོད་སྤྱོད་བཞིན་པ་བརྗེད་དུ་མ་འཇུག མི་མང་ཆེ་
བ་ཡ་རབས་ཡིན་པས་ཁོ་ཚོས་ཁྱོད་དཀའ་ལས་ལ་གཏོད་འདོད་མེད། ཁོ་ཚོས་ཁྱོད་དཀའ་
ལས་ལ་གཏོད་དུ་ཆུག་དང་། དེ་ནས་ཚོང་དེ་ཁོ་ཚོའི་མགོ་ལ་སྐོན་ཞོག
རླངས་འཁོར་ཆུང་བ་མང་པོ་བསྟར་ལ་བསྒྲིགས་འདུག་ཅིང་། ཐོན་དཔེ་T ཅན་པོ་དེ་ནི་
མཐོ་ཞིང་འབུར་ལ། འཁོར་ལོར་གཙེར་སྒྲ་ལྡན་ཞིང་འཁོར་ཤུབས་ཟད་ནས་ཡོད། བྷིའུ་ཁི་
རྟགས་ཅན།ན་ཤེ་རྟགས་ཅན།ཌི་སོ་ཥོ་སི་རྟགས་ཅན།
ཡ་ཡ། སྐུ་ཞབས། ཌོ་ཇེ་22རྟགས་ཅན་པོ། འདི་ནི་ཌོ་ཇེ་ཚང་གིས་བཟོས་པའི་རླངས་
འཁོར་ཚང་མ་ལས་ཡག་ཤོས་དེ་ཡིན་ལ་རྙིང་ཞིག་ཏུ་འགྲོ་རྒྱུ་མེད། གནོན་བཙིར་ཤུགས་
ཆུང་བ་ཅན་པོ་ཡིན། གནོན་བཙིར་ཤུགས་ཆེ་བ་ཅན་པོ་དེ་རིགས་ཐོག་མར་རྒྱུགས་ན་ཅུང་
མགྱོགས་མོད། འོན་ཀྱང་། གནོན་བཙིར་མ་ལག་གི་རྒྱུ་ཆའི་ལྕགས་སྲ་མོ་མ་ཡིན་པའི་རྐྱེན་
གྱིས་གནོན་ཤུགས་ཡུན་རིང་ལ་ཐེག་གི་མེད། ཕི་ལེ་མོད་རྟགས་ཅན། རོག་ནེ་སི་རྟགས་
ཅན། སི་ཋར་སི་རྟགས་ཅན།
སྟོན་པ་ཡེ་ཤུ། ཨབ་ཕེར་སོན་དེ་གང་ཞིག་ནས་སླེབས་པ་རེད། ཨར་ཁི་རྟགས་ཅན་དེ།
ད་དུང་ཆལ་མེར་རྟགས་ཅན་དང་ཆན་ཌེ་ལེར་རྟགས་ཅན་འདི་གཉིས། རླངས་འཁོར་འདི་
གཉིས་བཟོ་མཚམས་བཞག་ནས་ལོ་ངོ་མང་པོ་ཕྱིན་པ་རེད། ལས་སྟངས་འདི་ལ་འཁོར་
ཚོང་རྒྱག་པ་ཟེར་བ་མ་རེད། གད་སྙིགས་སྤུང་བ་ཟེར་བ་རེད། སྙིང་རླུང་ལངས་བྱེད། ང་
ལ་སྤྱད་ཟིན་པའི་འཁོར་རྙིང་དགོས་ཀྱི་ཡོད། ང་ལ་སྒོར་མོ་ཉེར་ལྔ་ནས་སུམ་ཅུའི་ཡན་
ཅན་ཞིག་མི་དགོས། དེ་ནས་དེ་ཚོ་སྒོར་མོ་ལྔ་བཅུ་ང་ལྔ་ནས་བདུན་ཅུ་དོན་ལྔ་བར་བྱས་
ཏེ་བཙོང་ན་ཆོག་གི་རེད། དེ་ཁེ་སྤོགས་ཡག་པོ་རེད། སྟོན་པ་ཡེ་ཤུ། རླངས་འཁོར་གསར་
པ་ཞིག་གི་སྟེང་ནས་རིན་གོང་ག་ཚོད་གཅོག་ཐུབ་ཀྱི་རེད་དམ། འཁོར་རྙིང་ཉོས། ཚུར་ག་
ཚོད་ཉོ་ཐུབ་ན་ངས་ཕར་དེ་ཚོད་བཙོང་ཐུབ། སྒོར་མོ་ཉིས་བརྒྱ་ལྔ་བཅུ་ཡན་ཅན་ཞིག་མི་
དགོས། ཝེ། ཇིམ། ལམ་འགྲམ་གྱི་རྒད་པོ་ལྟས་ངན་དེ་ཚུར་ཨེ་ཁུག་ལྟོས་དང་། ས་འོག་གི་
ཨི་ཁུང་དུ་འཛུལ་བསྡད་ན་ཁོའི་ཆ་རྒྱུས་ལོན་གྱི་མ་རེད། ཁོ་ལ་ཨབ་ཕེར་སོན་དེ་འཚོང་
ཐབས་བྱོས། ཡ། ཨབ་ཕེར་སོན་དེ་གང་ན་ཡོད། བཙོངས་ཟིན་པ་ཡིན་ནམ། ད་ང་ཚོས་
འཁོར་རྙིང་རེ་ཚུར་བསྡུ་རྒྱུ་མ་བྱུང་ན་ཕར་བཙོང་རྒྱུ་མི་འདུག་ཨ།
ལམ་འགྲམ་གྱི་ཐེམ་པ་ཡར་མར་ཚང་མ་དམར་ཁྲ་དང་སྔོ་ཁྲ་ཅན་གྱི་དར་ཆ་སྣ་ཚོགས་
ཀྱིས་གང་ཡོད། སྤྱད་ཟིན་པའི་རླངས་འཁོར། སྤྱད་ཟིན་པའི་རླངས་འཁོར་སྤུས་དག་ཡིན།
དེ་རིང་གི་རིན་ཕབ་དངོས་པོ་དེ་མདུན་གྱི་སྟེགས་བུའི་སྟེང་དུ་བསྒྲིགས་ཡོད། ནམ་
ཡང་མི་འཚོང་། འོན་ཀྱང་། དེས་མི་རྣམས་ནང་དུ་ཡོང་དུ་འཇུག་པར་ཕན། གལ་སྲིད་ང་
ཚོས་རིན་ཕབ་རིན་གོང་ལྟར་དུ་དངོས་སུ་བཙོངས་པ་ཡིན་ན། ང་ཚོར་དེའི་སྟེང་དུ་སྒོར་
ཟུར་གཅིག་གི་ཁེ་སྤོགས་ཀྱང་ཡོད་དཀའ་མོ་རེད། ཁོ་ཚོར་དེ་བཙོངས་ཚར་བ་ཡིན་ལོབ་
ཤོག་ཨ། ཡ། ཕར་ཕྱོགས་ལ་རྩིས་སྤྲོད་མ་བྱས་གོང་དེའི་ནང་གི་གློག་རྫས་བླངས་ནས་ཤུལ་
དུ་གློག་རྫས་སྐྱོན་ཅན་དེ་བསྒར་ཤོག ཡེ་ཤུ། ཁོ་ཚོས་སྒོར་མོ་དྲུག་གིས་ཅི་ཞིག་ཉོ་འདོད་
པ་ཡིན་ནམ། ཕུ་ཐུང་ཡར་ལ་བརྫེས་ནས་ལས་ཀའི་ནང་དུ་མཆོངས་ཤིག འདིས་མང་པོ་
འདང་གི་མ་རེད། གལ་སྲིད་ང་ལ་འཁོར་རྙིང་འདང་ངེས་ཤིག་ཡོད་ན། ངས་ཟླ་བ་དྲུག་གི་
ནང་དུ་ལས་འཁྱུར་ངལ་གསོ་བྱེད་ཐུབ།
ཉོན་དང་། ཇིམ། ཤེབ་རོ་ལེ་དེའི་མཇུག་མ་ནས་སྒྲ་ཞིག་གྲག་གི་འདུག དམ་བེ་གཅག་
པའི་སྒྲ་འདྲ་ཞིག་གྲག་གི་འདུག ནང་དུ་སོག་ཕྱེ་ཅུང་ཙམ་བླུགས་ཤོག བང་སྒྱུར་གྱི་ནང་
དུའང་གཅིག་བླུགས་ཤོག གདོན་རྫས་དེ་སྒོར་མོ་སོ་ལྔ་བྱས་ཏེ་མ་བཙོངས་ན་འགྲིག་གི་
མེད། ལྟས་ངན་དེས་འདིའི་ཐད་ནས་ང་ལ་མགོ་སྐོར་བཏང་འདུག ངས་ཁོ་ལ་བཅུ་སྤྲོད་རྒྱུ་
བྱས་ཀྱང་ཁོས་ང་ལ་བཅོ་ལྔ་སྤྲོད་དུ་བཅུག་སོང་། དེ་ནས་ཁྱི་ཕྲུག་དེས་འགྲོ་ཁར་ལག་ཆ་
ཚང་མ་བླངས་ནས་འཁྱེར་ཟིན། དཀོན་མཆོག་ཐུགས་རྗེ་ཅན་པོ། ང་ལ་འཁོར་རྙིང་ལྔ་བརྒྱ་
ཡོད་ན་ཨང་། འདིས་ཅི་ཡང་འདང་གི་མ་རེད། འཁོར་ལོ་ཁོའི་བློ་ལ་འབབ་ཀྱི་མི་འདུག་
གམ། ཁོ་ཚོར་འདི་ད་དུང་ལེ་དབར་སྟོང་ཕྲག་ལྔ་བཅུ་ལྷག་རྒྱུག་ཐུབ་ཀྱི་རེད་ལོབ་ཤོག དེ་
ནས་སྒོར་མོ་གཅིག་དང་ཕྱེད་ཀ་མར་ཕབ་ནས་ཚོངས།
བཙའ་ཡིས་ཟོས་པའི་ཆག་རོའི་ཕུང་པོ་རྣམས་ར་བའི་ངོས་སུ་ཁེན་ནས་སྤུངས་ཡོད་
ལ། རྒྱབ་ཀྱི་ར་བའི་ནང་དུ་ཆག་གྲུམ་གྱི་ཕུང་པོ་བསྟར་བ་ནས་བསྟར་བར་བསྒྲིགས་ཡོད།
འདམ་འགོག་དང་ད་དུང་སྣུམ་ནག་གིས་ཟོས་པའི་ལྷུ་ལྷག་སྣ་ཚོགས། དབུགས་མདོང་
གཞི་གདན་བཅས་ས་ཐོག་ཏུ་གཡུགས་ཡོད་ལ། དབུགས་མདོང་གི་གསེང་ནས་རྩ་ལྡུམ་
རེ་སྐྱེ་ཡོང་གི་ཡོད། ཁ་འགོག་ཡུ་བ་དང་སྙིགས་འདོན་དུད་ཁུང་རྣམས་སྦྲུལ་ནག་དང་
འདྲ་བར་སྤུངས་ནས་ཡོད་ཅིང་། དེ་དག་ཚང་མ་སྣུམ་ནག་དང་རླངས་སྣུམ་གྱིས་ཚོས་ཡོད།
སོང་ནས་མེ་ཆ་གས་མེད་པ་ཞིག་ཨེ་རྙེད་ལྟོས་དང་། གལ་སྲིད་ང་ལ་རིན་གོང་བརྒྱ་
མན་གྱི་འདྲུད་འཁོར་ལྔ་བཅུ་ཡོད་རྒྱུ་ན་ངས་ཁེ་སྤོགས་ཆེན་པོ་ལོན་རྒྱུ་རེད། ཁོས་ད་དུང་
ཀླན་ཀ་ཅི་ཞིག་འཚོལ་བཞིན་པ་ཡིན་ནམ། ང་ཚོས་འདི་དག་བཙོང་གི་ཡོད་པ་རེད་མ་
གཏོགས་འདི་དག་ཁོ་ཚོའི་ཁྱིམ་ལ་དེད་ནས་འགྲོ་ཡི་མེད། དེ་ཡག་པོ་འདུག ཁོ་ཚོ་ཁྱིམ་
ལ་ཕྱིར་འགྲོར་མ་འཇུག ཟླ་དེབ་ཁང་གི་མི་དེར་ལག་ཨེ་ཞོག་ལྟོས། ཁྱོད་ཀྱིས་ཁོ་ཉོ་མཁན་
ཞིག་མ་རེད་འདོད་དམ། ཡ། དེས་ན་ཁོ་སྒོར་ཕུད་ཤོག ང་ཚོར་དོན་དག་འདི་འདྲ་མང་བས་
སེམས་ཐག་མི་ཆོད་མཁན་ཞིག་ལ་ཁ་ཡ་བྱས་ནས་འདུག་ཁོམ་མེད། གྷི་རམ་རྟགས་ཅན་
དེའི་འཁོར་ལོ་མདུན་མ་ལོངས་ཤོག བཟོ་བཅོས་བརྒྱབ་ཡོད་པའི་ངོས་དེ་མར་གཏད་ཤོག
དེ་མིན་ཚང་མ་རྩེ་གྲ་རེད། རྐང་གདན་དང་ཡོད་ཚད་འཛོམས་འདུག
ལོས་ཡིན། འཁོར་རྒན་འདི་ད་དུང་ལེ་དབར་སྟོང་ཕྲག་ལྔ་བཅུ་ལྷག་ལ་རྒྱུག་ཐུབ་པར་
སེམས་ཁུར་མི་དགོས། སྣུམ་རྫོགས་མེད་ཅིག་ཤོང་གི་རེད། ཡ་བདེ་མོ། བསམ་དོན་ལྷུན་
འགྲུབ།
རླངས་འཁོར་ཆུང་བ་ཞིག་ཉོ་འདོད་དམ། སེམས་ན་འཆར་གཞི་ག་འདྲ་ཞིག་ཡོད།
འདི་དག་ཁྲོད་ན་དགའ་ས་རེ་འདུག་གམ། ཅུང་ཤུགས་ཆེན་ཞིག་ལ་བལྟས་ན་ག་འདྲ་
འདུག ཤོག་དང་། ཁྱོད་ཀྱི་ཆུང་མས་ལ་སོ་ལེ་སི་ལ་ལྟ་བཞིན་པའི་སྒང་རེད། ཁྱོད་ཀྱིས་
ལ་སོ་ལེ་སི་ཞིག་ཉོ་ན་འདོད་རྒྱུ་མ་རེད། དེ་ལ་རལ་ཁུང་རེ་ཡོད་ལ་སྣུམ་ཡང་ཧ་ཅང་མང་
པོ་བཟའ་ཡི་རེད། ལིན་ཁོན་24རྟགས་ཅན་པོ་ཞིག་ཡོད། འདིར་རླངས་འཁོར་ཆུང་བ་
ཞིག་ཡོད། ད་རུང་རྫོགས་མེད་ཅིག་རྒྱུག་ཐུབ་ལ་དོས་སྐྱེལ་རླངས་འཁོར་དུའང་སྒྱུར་ཐུབ།
ཚ་གདུག་ཆེ་བའི་ཉི་མ་དེ་བཙའ་ཡིས་ཟོས་པའི་ལྕགས་རིགས་དང་ཐང་དུ་ཟགས་པའི་
སྣུམ་རིགས་ཀྱི་ཐོག་ཏུ་འཕྲོས་ཤིང་། མགོ་འཐོམས་པའི་མི་རྣམས་ཀྱིས་རླངས་འཁོར་རེ་ཉོ་
ཆེད་དུ་དེ་དག་གི་ཁྲོད་དུ་རྐྱལ་བཞིན་འདུག
གདོང་པ་ཕྱིས་ཤིག རླངས་འཁོར་ཆུང་བ་དེའི་སྟེང་དུ་མ་ཁེན། དེ་བཙོག་པ་རེད།
རླངས་འཁོར་ཞིག་ཉོ་ན་ཇི་ལྟར་ཉོའམ། གཅིག་ལ་རིན་གོང་ག་ཚོད་ཡིན་རྒྱུ་རེད། ཡ། ད་
བྱིས་པ་ཚོ་བདག་བྱོས། འདི་ལ་སྒོར་ག་ཚོད་ཡིན་རྒྱུ་རེད་སྙམ། ང་ཚོས་དྲིས་ཆོག རིན་
གོང་འདྲི་བར་སྒོར་མོ་དགོས་ཀྱི་མ་རེད། ང་ཚོས་དྲིས་ཆོག མ་རེད་དམ། སྒོར་མོ་དོན་ལྔའི་
ཡན་ནས་སྐར་ལྔ་ཡང་སྤྲོད་མི་ཐུབ། དེ་མ་གཏོགས་ང་ཚོ་ཁ་ལི་ཧྥོར་ནེ་ཡ་རུ་འགྲོ་བའི་ལམ་
གྲོན་གྱིས་འདང་གི་མ་རེད།
དཀོན་མཆོག་མཁྱེན། ད་ང་ལ་འཁོར་རྙིང་བརྒྱ་ཐམ་པ་ཡོད་པས་ཆོག་ཨང་། འགྲོ་རྒྱུ་
ཡོད་མེད་ཀྱི་འཁོར་རྙིང་གང་ཡང་རུང་།
སེར་ཁ་ཤོར་བའི་འགྱིག་འཁོར་རྙིང་པ་རྣམས་མདོང་མདོང་དུ་བརྩེགས་ནས་ཡོད་ལ།
སྦུ་གུ་དམར་པོ་དང་སྐྱ་བོ་རྣམས་རྒྱུ་མ་བཞིན་དུ་དཔྱངས་ནས་ཡོད།
འཁོར་ལོ་འཚེམ་སྤྱད་ཨེ་དགོས། དྲོད་སེལ་ཆས་གཙང་མ་བཟོ་སྤྱད་ཨེ་དགོས། མེ་སྒོ་
ཆེ་རུ་གཏོང་སྤྱད་ཨེ་དགོས། རིལ་བུ་འདི་སྣུམ་སྒམ་ནང་དུ་གཡུགས་དང་ལེ་དབར་བཅུ་
ཕྲག་རེ་ལྷག་མ་རྒྱུག་ཐུབ། འདི་སྟེང་དུ་སྐུས་དང་། སྒོར་ཟུར་ལྔས་ཁྱོད་ཀྱི་རླངས་འཁོར་
གྱི་ཕྱི་གཟུགས་གསར་པ་བཟོ་ཐུབ། འབྱིད་སྤྱད་ཀྱི་དབང་གིས་ཨེ་རེད། རླུང་འཁོར་གྱི་རྒྱུ་
ཐག་གིས་ཨེ་རེད། གཟེར་གདན་གྱིས་ཨེ་རེད། ཨོ། དབུགས་སྒོའི་དབང་གིས་ཡིན་རྒྱུ་རེད།
དབུགས་སྒོ་གསར་པ་ཞིག་ཉོས་དང༌། སྒོར་སྐར་ལྔས་ཅི་ཞིག་གི་གོ་ཆོད་དམ།
ཡ་ད་འགྲིག་སོང་། ཇོའེ། ཁྱོད་ཀྱིས་ཁོ་ཚོ་སྙི་མོར་བཏང་རྗེས་འདིར་ཐོངས་ཤོག ངས་
ཚོང་དེ་མཇུག་སྡོམ་བྱེད། ཚོང་འགྲིག་ན་འགྲིག་པ་རེད། མ་འགྲིག་ན་ངས་ཁོ་ཚོ་གསོད་
རྒྱུ་ཡིན། ང་ལ་སྤྲང་འཁྱམ་པ་དེ་འདྲ་མི་དགོས། ང་ལ་དགོས་པ་ནི་ཉོ་ཚོང་ཡིན།
འོ་ཡ། སྐུ་ཞབས། ནང་དུ་ཕེབས། འདི་ཁྱོད་ལ་རིན་གོང་ཁེ་པོ་བྱས་ཏེ་བཙོང་། རེད་ཡ།
སྐུ་ཞབས། རིན་གོང་ཕབ་ནས་སྒོར་མོ་བརྒྱད་ཅུ་བྱེད་ཡ།
ངས་སྒོར་མོ་ལྔ་བཅུའི་ཡན་སྟེར་མི་ཐུབ། ཕྱི་ལོགས་ཀྱི་མི་དེས་སྒོར་མོ་ལྔ་བཅུ་རེད་ཟེར།
ལྔ་བཅུ། ལྔ་བཅུ་ཨེ། ཁོ་སྨྱོས་སོང་བ་ཡིན་རྒྱུ་རེད། རླངས་འཁོར་ཆུང་བ་དེ་ལ་སྒོར་མོ་
བདུན་ཅུ་དོན་བརྒྱད་དང་ཟུར་ལྔ་སྤྲད་པ་རེད། ཇོའེ། གླེན་རྒན་ཁྱོད་ཀྱིས་ང་ཚོའི་ཚོང་
རྡིབ་ཏུ་འཇུག་བསམ་གྱི་ཡོད་པ་མིན་ནམ། མི་འདི་ལས་གནས་ནས་དབྱུང་དགོས་ཀྱི་
འདུག སྒོར་མོ་དྲུག་ཅུ་བྱས་ཏེ་ཉོས་ན་འཚམས་པོ་རེད། ཡ་སྐུ་ཞབས། ང་ལ་ཉིན་གང་པོ་
འདི་ལྟར་ཕུད་ཁོམ་མེད། ང་ཚོང་པ་ཞིག་ཡིན་པ་བདེན་རུང་། ང་འདི་ལྟར་གཅིག་གི་ངོས་
སུ་འཐམས་ནས་བསྡད་ན་འགྲིག་གི་མ་རེད། ཚོང་སྒྱུར་བྱེད་རྒྱུ་འདྲ་ཨེ་ཡོད།
ང་ལ་དྲེལ་གཉིས་ཡོད་ལ་དེ་གཉིས་ཚོང་སྒྱུར་བྱེད་ཆོག
དྲེལ་ཨེ། ཝ་ཡེ། ཇོའི། གོ་སོང་ངམ། མི་འདིས་དྲེལ་དང་ཚོང་སྒྱུར་བྱེད་ན་འདོད་ཟེར།
དེང་སང་ནི་འཕྲུལ་ཆས་ཀྱི་དུས་རབས་ཡིན་པ་ཁྱོད་ལ་སུ་གཅིག་གིས་ཀྱང་བཤད་མ་སོང་
ངམ། དེང་སང་དྲེལ་ནི་བསད་ནས་སྤྱིན་ཁུ་བཟོ་བ་ལས་གཞན་ཕན་པ་ཅི་ཡང་མེད།
དྲེལ་ཧ་ཅང་སྟོབས་ཆེན་གཉིས་ཡིན། གཅིག་ལོ་ལྔ་ཡིན་ལ་གཞན་པ་དེ་ལོ་བདུན་ཡིན།
སོང་ནས་གཅིག་བལྟས་ན་ག་འདྲ་འདུག་གམ།
སོང་ནས་བལྟས་ན་ཨེ། ང་ཚོ་བྲེལ་ཟིང་ཆེ་དུས་ཁྱོད་ང་ཚོའི་ནང་དུ་ཡོང་ནས་ང་ཚོའི་
དུས་ཚོད་ཚང་མ་བརླགས་ཤིང་། ད་ལྟ་ཡང་ཕྱི་ལོགས་སུ་འགྲོ་ཟེར། ཨ་རོགས་ཇོའེ། ཁྱོད་
ཀྱིས་མི་སྙིང་ཆུང་ཞིག་ལ་སྐད་ཆ་བཤད་ཀྱིན་ཡོད་པ་མ་ཚོར་རམ།
ང་སྙིང་ཆུང་མིན། ངས་རླངས་འཁོར་ཆུང་བ་ཞིག་ཉོ་དགོས། ང་ཚོ་ཁ་ལི་ཧྥོར་ནེ་ཡ་ལ་
འགྲོ་དགོས་ཤིང་། ང་ཚོས་རླངས་འཁོར་ཞིག་ཉོ་དགོས།
རེད་ཡ། ང་གླེན་པ་ཞིག་ཡིན། ཇོའེ་ཡིས་ང་གླེན་པ་ཞིག་རེད་ཟེར། ཁོས་ཟེར་ན་གལ་
སྲིད་ངས་སྦྱིན་པ་གཏོང་མཚམས་མ་བཞག་ན་ཉིན་ཞིག་ལ་ལྟོགས་ཤི་ཐེབས་ངེས་རེད་
ཟེར། ཡ། ད་འདི་ལྟར་བྱེད། ངས་སྒོ་ཁྱི་གསོ་བྱེད་དུ་ཁྱོད་ཀྱི་དྲེལ་རྒན་རེ་རེར་སྒོར་ལྔ་རེ་
བྱིན་ཏེ་ཉོ།
ངས་འདི་གཉིས་ཁྱི་ལ་སྦྱིན་རྒྱུ་བྱས་ན་མི་འདོད།
ཡ། གཅིག་བྱས་ན་ངས་འདི་རེ་ལ་སྒོར་མོ་བདུན་ནས་བཅུ་བར་སྟེར་ཐུབ་སྲིད། ཡ།
དེས་ན་འདི་བྱེད། ངས་ཁྱོད་ཀྱི་དྲེལ་རྒན་གཉིས་ཀར་སྒོར་མོ་ཉི་ཤུ་བྱས་ཏེ་ཉོ་རྒྱུ་བྱེད། ཤིང་
རྟ་ཡང་འདི་གཉིས་དང་མཉམ་དུ་ཡིན་རྒྱུ་རེད། ཨེ་རེད། ཁྱོད་ཀྱིས་སྔོན་ལ་སྒོར་མོ་ལྔ་བཅུ་
ཞོག་དང་། དེའི་ཤུལ་ལྷག་རྣམས་ཟླ་རེར་སྒོར་མོ་བཅུ་རེ་བསྐུར་ཡོང་རྒྱུ་བྱས་ཏེ་གན་རྒྱ་
བཞག་ཀྱང་ཆོག
འོན་ཀྱང་། ཁྱོད་ཀྱིས་སྒོར་མོ་བརྒྱད་ཅུ་རེད་ལབ་མ་སོང་ངམ།
ཁྱོད་ཀྱིས་དུས་བཅད་བུན་འཇལ་སྐྱེད་ཀ་དང་ཉེན་སྲུང་ཟེར་བ་གོ་མ་མྱོང་ངམ། འདི་
དག་གིས་རིན་གོང་ཇེ་མཐོར་ཅུང་གཏོང་གི་ཡོད་པ་རེད། ཁྱོད་ཀྱིས་ཟླ་བ་བཞི་ལྔའི་ནང་དུ་
རིན་པ་ལྷག་མ་ཚང་མ་སྤྲད་ཚར་བ་བྱ་དགོས། འདིར་ཁྱོད་ཀྱི་མིང་རྟགས་ཁོད་དང་། གཞན་
པ་ཚང་མ་ང་ཚོས་བསྒྲུབ་ཡོང་།
རེད་ཡ།དེ་ངས་མི་... །
ཡ་གྲོགས་པོ། འདི་ལྟར་བྱས་ན་ང་ལ་གྱོང་རག་གི་ཡོད། ཁྱོད་ཀྱིས་ངའི་དུས་ཚོད་འདི་
འདྲ་མང་པོ་ཞིག་བླངས་སོང་། ངས་ཁྱོད་ལ་ཁ་བརྡ་བྱེད་པའི་རིང་ལ་ཉོ་ཚོང་ཐེངས་གསུམ་
རེ་རྒྱག་པའི་དུས་ཚོད་ཀྱང་ཕྱིན་པ་རེད། ང་ཞེན་པ་ལོག་གི་འདུག འོ་རེད། དེ་གར་མིང་
རྟགས་བཀོད་པས་ཆོག ཡ། ད་འགྲིག་སོང་སྐུ་ཞབས། ཨ་རོག་ཇོའེ། ཁོའི་སྣུམ་སྒམ་ནང་
ལ་སྣུམ་གང་བླུགས་ཤོག ད་ང་ཚོས་ཁོ་ལ་ཐ་ན་སྣུམ་ཡང་སྦྱིན་གྱི་ཡོད་པ་རེད།
སྟོན་པ་ཡེ་ཤུ་མཁྱེན། ཇོའེ། ཚོང་ཟེར་ན་དེ་རེད། ང་ཚོས་འཁོར་རྙིང་དེ་ལ་ག་ཚོད་
སྤྲད་པ་ཡིན། སྒོར་མོ་སུམ་ཅུའམ་སོ་ལྔ་འདྲ་མ་རེད་དམ། ངས་དྲེལ་དོར་གཅིག་བླངས་
ཡོད། དྲེལ་དོར་དེར་སྒོར་མོ་བདུན་ཅུ་དོན་ལྔ་བྱས་ཏེ་བཙོང་མ་ཐུབ་ན་ང་ཚོང་པ་མིན།
ད་དུང་དེའི་སྟེང་དུ་དངུལ་རྐྱང་སྒོར་ལྔ་བཅུ་བླངས་པ་མ་ཟད། ད་དུང་སྒོར་བཞི་ཅུའི་
གན་རྒྱ་བཞག་ཡོད། དེ་རེད། ཁོ་ཚོ་ཡོད་ཚད་གཞུང་དྲང་མིན་པ་ངས་ཤེས་ཀྱི་ཡོད། འོན་
ཀྱང་། ཤུལ་ལྷག་གི་བུ་ལོན་བསྐྱལ་ཡོང་མཁན་གྱི་གྲངས་འབོར་གྱིས་ཁྱོད་རང་ཧང་
སངས་སུ་འཇུག་ངེས་ཡིན། མི་གཅིག་གིས་ངས་བུ་ལོན་གན་རྒྱ་རྩིས་མེད་བཏང་ནས་
ལོ་ངོ་གཉིས་ཀྱི་རྗེས་སུ་སྒོར་མོ་བརྒྱ་ཐམ་པ་འཁྱེར་ནས་སླེབས་བྱུང་། མི་འདིས་ཀྱང་སྒོར་
མོ་བསྐྱལ་ཡོང་ངེས་ཡིན་པར་ངས་རྒྱན་འཇོག་ཐུབ།
སྟོན་པ་ཡེ་ཤུ། ད་ང་ལ་འཁོར་རྙིང་ལྔ་བརྒྱ་ཡོད་ན་ཨང་། ཕུ་ཐུང་ཡར་བརྫེས་ཤིག ཇོའེ།
སོང་ནས་ཁོ་ཚོ་ལྷོད་པོར་བཏང་རྗེས་ངའི་སར་ཐོངས་ཤོག ཐེངས་སྔོན་མ་དེའི་སྟེང་ནས་
ཁྱོད་ལ་སྒོར་མོ་ཉི་ཤུ་འབབ། ཁྱོད་ཀྱི་ལས་ཆོད་མི་ཆོག་རྒྱུ་མི་འདུག
ཕྱེད་ཡོལ་ཉི་འོད་ཁྲོད་ཀྱི་དར་ཆ་རྣམས་གཡོ་ཞིང་འཁྱོགས། དེ་རིང་གི་རིན་ཕབ་དངོས་
པོ་ནི་ཧྥོརད་29རྟགས་ཅན་གྱི་དོས་སྐྱེལ་རླངས་འཁོར་ཆུང་བ་ཡིན། རྒྱུག་ན་བཟང་།
སྒོར་མོ་ལྔ་བཅུས་ཅི་ཞིག་ཉོ་འདོད་དམ། ཟེ་ཧྥེར་ཞིག་ཉོ་རྒྱུ་ཡིན་ནམ།
འབོལ་གདན་ལས་རྟ་སྤུ་ཕྱིར་ཐོན་ཡོང་གི་ཡོད་ལ། འདམ་འགོག་རྙིང་རལ་དུ་གྱུར་
སོང་བས་ཐོ་བས་ཕྱིར་བརྡུངས་ཡོད། ཉེན་འགོག་འཕྲེད་རྒྱུག་ལྷོད་ནས་མར་དཔྱངས་
ཡོད། སྤུས་དག་ཧྥོརད་ཁེབས་མེད་རླངས་འཁོར་ཆུང་བ་འདིའི་འདམ་འགོག་གི་གདོང་
པ་དང་། དྲོད་སེལ་ཆས་ཀྱི་ཁ་ཁེབས་བཅས་སུ་ཚོན་ལྡན་གློག་སྒྲོན་ཆུང་ཆུང་རེ་ཡོད་ལ།
རླངས་འཁོར་གྱི་རྒྱབ་ངོས་སུའང་གློག་སྒྲོན་ཆུང་ཆུང་གསུམ་ཡོད། འདམ་ཁེབས་དང་
ལྡན་པའི་རླངས་འཁོར་ཆུང་བ་འདིའི་བང་སྒྱུར་ཡུ་བའི་རྩེ་རུ་ལག་འཇུ་རྡོག་རིལ་ཆེན་
པོ་ཞིག་ཡོད་ལ། འཁོར་ལོའི་ངོས་སུ་ཚོན་ལྡན་གྱི་བུད་མེད་མཛེས་མ་ཞིག་བྲིས་ཡོད། ཁོ་
མོའི་མིང་ལ་ཁོ་ར་ཟེར། ཕྱེད་ཡོལ་ཉི་འོད་དེ་རྡུལ་གྱིས་བཀབ་པའི་རླུང་འགོག་ཤེལ་སྒོའི་
སྟེང་དུ་འཕྲོས།
སྟོན་པ་ཡེ་ཤུ། ཕྱི་ལོགས་སུ་ཟ་མ་བཟའ་རུ་འགྲོ་རྒྱུའི་དུས་ཚོད་ཀྱང་མ་བྱུང་། ཇོའེ།
བྱིས་པ་ཞིག་ཤ་བག་ལེབ་ཉོ་རུ་ཐོངས་ཤིག
གནའ་རྫས་ལྟ་བུའི་འཕྲུལ་འཁོར་ལས་ལྡིར་སྒྲ་ལྷང་ལྷང་དུ་གྲག
ཕར་ཕྱོགས་ཀྱི་གླེན་ཕྲུག་དེས་ཁི་རའེ་སི་ལེར་ལ་ལྟ་བཞིན་འདུག སོང་ནས་ཁོའི་དོར་
མའི་ཁུག་མའི་ནང་དུ་སྒོར་མོ་ཨེ་ཡོད་ལྟོས། ཞིང་པའི་ན་གཞོན་འགའ་རེ་རྐུན་མ་ཡིན། ཁོ་
ཚོ་སྙི་མོར་བཏང་རྗེས་ངའི་སར་ཐོངས་ཤོག ཇོའེ། ཁྱོད་ཀྱིས་ལས་ཀ་ཡག་པོ་སྒྲུབ་ཀྱི་འདུག
རེད། དེ་ང་ཚོས་བཙོངས་པ་ཡིན། ཁག་ཐེག་ཨེ་ཡིན་ཟེར་རམ། ང་ཚོས་དེ་རླངས་འཁོར་
ཞིག་ཡིན་པ་ཁག་ཐེག་བྱས་ཡོད། འོན་ཀྱང་། ང་ཚོ་དེ་ལ་མ་མ་བྱེད་པའི་ཁག་ཐེག་བྱས་
མེད། ཡ། ཁྱོད་ཀྱིས་ཉོན་དང་། ཁྱོད་ཀྱིས་ཐོག་མར་རླངས་འཁོར་ཞིག་ཉོས་རྗེས་ད་ལྟ་ང་
ཚོའི་སར་ཡོང་ནས་འཁང་ར་བྱེད་བཞིན་ཡོད་པ་རེད། ཁྱོད་ཀྱིས་དུས་བཀག་བུ་ལོན་སྤྲོད་
མིན་ཐད་ང་ཚོ་ལ་ཁྱད་པར་སྤུ་ཙམ་ཡང་མེད། ང་ཚོར་ཁྱོད་ཀྱི་ཡིག་ཆ་མེད། ང་ཚོས་ཡིག་
ཆ་ཚང་མ་དངུལ་རྩིས་སྤྱི་གཉེར་ཁང་ལ་སྤྲོད་བཞིན་ཡོད། དེ་བས་ཁོ་ཚོ་ཁྱོད་འཚོལ་དུ་
ཡོང་རྒྱུ་རེད་མ་གཏོགས་ང་ཚོ་འཚོལ་དུ་ཡོང་གི་མ་རེད། ང་ཚོས་ཡིག་ཆ་ཅི་ཡང་ཉར་མེད།
ཅི་རེད། ཁྱོད་ཀྱིས་དེ་འདྲ་རྫིག་རྫིག་བྱེད་རྒྱུ་ཡིན་ན་ངས་ཉེན་རྟོག་པ་འབོད་ཡོང་། མེད།
ང་ཚོས་འཁོར་ལོ་དེ་བརྗེ་སྤོར་བྱས་མེད། ཇོའེ། ཁོ་ཕྱི་ལ་ཕུད་ཤོག ཁོས་རླངས་འཁོར་ཞིག་
ཉོས་ཚར་རྗེས་ད་ལྟ་འདོད་བློ་ཚིམ་གྱི་ཡོད་པ་མ་རེད། གལ་སྲིད་ཁྱོད་ཀྱིས་ཟ་ཁང་ནས་
ཤ་བསྲེགས་སྡེར་མ་ཕྱེད་ཙམ་ཟོས་རྗེས་ཕྱིར་སློག་དགོས་ཟེར་ན་ཡོང་གི་རེད་དམ། ང་ཚོས་
འདིར་ཚོང་རྒྱག་གི་ཡོད་པ་རེད་མ་གཏོགས་དགེ་ལས་སྦྱིན་པ་གཏོང་གི་ཡོད་པ་མ་རེད།
ཇོའེ། མི་འདི་ལྟ་བུ་ཞིག་ཅི་འདྲས་ཡོད་པ་ཡིན་ནམ། ཝ་ཡེ། ཕར་ཕྱོགས་སུ་ལྟོས་དང་། ཤྭ་
སོའི་རྒྱན་ཆ་ཅན་དེ། དེའི་འགྲམ་དུ་རྒྱུགས་ཤིག སོང་ནས་ཁོ་ཚོར་ཕོན་ཋི་ཡག36རྟགས་
ཅན་པོ་དེར་ལྟ་རུ་ཆུག
སྣ་གདོང་གྲུ་བཞི་ཅན་པོ། སྣ་གདོང་རིལ་རིལ་ཅན་པོ། སྣ་གདོང་ལྕགས་བཙའ་ཅན་
པོ། སྣ་གདོང་ཁེམ་དབྱིབས་ཅན་པོ། ཡུན་གྱིས་གུག་པའི་བཞུར་ཐིག་དང་། བཞུར་ཐིག་ལ་
མ་སླེབས་སྔོན་གྱི་ངོས་ལེབ་མོ། དེ་རིང་གི་རིན་ཕབ་དངོས་པོ། ཁྱོད་ཀྱིས་ནང་ཁོད་ཆེ་བའི་
སྲིན་པོ་འདི་གཏུབས་ནས་དོས་སྐྱེལ་རླངས་འཁོར་ཆུང་བ་ཞིག་ཏུ་སྒྱུར་ཐུབ། ཕྱེད་ཡོལ་ཉི་
འོད་བཙན་པོ་དེ་འཁོར་གཉིས་འདྲུད་འཁོར་དང་འཁོར་ལོའི་སྲོག་ཤིང་གི་སྟེང་དུ་འཕྲོས།
སྤྱད་ཟིན་པའི་རླངས་འཁོར། སྤྱད་ཟིན་པའི་རླངས་འཁོར། གཙང་མ་དང་སྐྱོན་མེད་ཡིན།
སྣུམ་མི་འཕྱུར།
ཡེ་ཤུ་མཁྱེན། འདིར་ལྟོས་དང་། མི་ཞིག་གིས་འདི་བདག་སྐྱོང་ཡག་པོ་བྱས་འདུག
ཁ་ཌི་ལག ལ་སོ་ལེ་སི། བྷིའུ་ཁི། ཕི་ལེ་མོད། ཕག་ཁརད།' ཤེབ་རོ་ལེ། ཧྥོརད། ཕོན་ཋི་
ཡག་སོགས་བསྟར་བ་དང་བསྟར་བར་བསྒྲིགས་པའི་རླངས་འཁོར་སྣ་ཚོགས་ཕྱེད་ཡོལ་ཉི་
འོད་ཁྲོད་དུ་མདུན་གློག་ལས་འོད་སྣང་འཚེར་བཞིན་བཞག་ཡོད། སྤྱད་ཟིན་པའི་རླངས་
འཁོར་ཡག་པོ་རེད།
ཇོའེ་ལགས། ཁོ་ཚོར་འཇམ་པོ་བྱོས། སྟོན་པ་ཡེ་ཤུ་མཁྱེན། ད་ང་ལ་འཁོར་རྙིང་སྟོང་
ཕྲག་གཅིག་ཡོད་ན་ཨང་། ཁོ་ཚོ་དང་རིན་གོང་སྒྲིགས་དང་། ཚོང་མཇུག་ངས་བསྡུ།
ཁ་ལི་ཧྥོར་ནེ་ཡ་མངའ་སྡེ་ལ་འགྲོ་རྒྱུ་ཡིན་ནམ། ཁྱོད་ལ་དགོས་པ་ནི་འདི་ཡིན། བལྟས་
ན་མཐོང་སྣང་མི་མཛེས་ཀྱང་འདི་ད་དུང་ལེ་དབར་སྟོང་ཕྲག་མང་པོ་རྒྱུག་ཐུབ་པར་གནད་
དོན་མེད།
སྤྱད་ཟིན་པའི་རླངས་འཁོར་ཆུང་བ་སྣ་ཚོགས་གཅིག་འཕྲོར་གཅིག་མཐུད་དེ། བསྟར་
བ་ནས་བསྟར་བར་བསྒྲིགས་ཡོད། རིན་གོང་ཕབ་པའི་དངོས་པོ། གཙང་མ་ཡིན་ལ་སྐྱོན་
མེད་ངང་རྒྱུག་ཐུབ།

ལེའུ་བརྒྱད་པ།

སྐར་ཚོགས་ཀྱི་ཁྲོད་ནས་ནམ་མཁའ་ལ་སྐྱ་མདངས་བབས། བཀྲག་མདངས་བྲལ་བའི་མར་
ངོའི་ཟླ་ཕྱེད་དེ་ཧ་ཅང་ཉམ་ཆུང་ཞིང་སྣང་ལ་མ་ངེས་པ་ཙམ་དུ་གདའ། ཁཱོམ་ཇོ་ཌི་དང་
ཆོས་དཔོན་གཉིས་ཀྱིས་ལམ་བུ་ཞིག་དེད་ནས་མགྱོགས་པོར་འགྲོ་བཞིན་ཡོད་ལ། ལམ་བུ་
དེ་ཡང་སྲིང་བལ་ཞིང་ཁའི་ཁྲོད་དུ་བཏོད་པའི་འཁོར་ལོའི་འཁོར་ཤུལ་དང་འདྲུད་འཐེན་
གྱི་ཐག་འཁོར་དྲུད་ཤུལ་ཙམ་རེད། ཆ་མི་སྙོམས་པའི་ནམ་མཁའ་ཁོ་ནས་སྐྱ་རེངས་ཤར་
བའི་བརྡ་སྟོན་གྱི་འདུག་སྟེ། ནུབ་ངོས་སུ་གནམ་ས་འདྲེས་མཚམས་མི་གསལ་མོད། ཤར་
ངོས་སུ་དཀར་ཐིག་ཅིག་མངོན་ཡོང་། མི་འདི་གཉིས་ཁུ་སིམ་པོས་མདུན་དུ་སྐྱོད་པའི་ཚེ་
ན། རང་ཉིད་ཀྱི་རྐང་པས་བསླངས་པའི་ཐལ་རྡུལ་གྱི་དྲི་མ་རྣ་ལམ་དུ་འཐུལ།
ཇིམ་ཁ་སེ་ཡིས་ཁྱོད་ཀྱིས་འགྲོ་ལམ་ནོར་མེད་རྒྱུ་གལ་ཆེ་ཨ། ནམ་ལངས་དུས་ང་ཚོ་
ས་ཆ་གཞན་ཞིག་ཏུ་སླེབས་ཡོད་ན་དངོས་གནས་ཚིག་པ་ཟ་བྱེད་ཅིག་ཡིན།" ཞེས་བཤད།
གཉིད་ལས་སད་བཞིན་པའི་སྲོག་ཆགས་ཚོགས་ཀྱིས་སྲིང་བལ་ཞིང་ཁ་འདི་ཚ་ཚ་འུར་
འུར་དུ་བསྒྱུར། ས་སྟེང་དུ་རྒུམ་བུ་འཐུ་བཞིན་པའི་བྱེའུ་ཚོགས་ཀྱིས་གཤོག་པ་ཐག་ཐག་
ཏུ་རྡེབ་ལ། འདྲོགས་བསླངས་པའི་རི་བོང་དག་སྤོ་ཐོའི་ཁྲོད་ནས་ཧྲག་ཧྲག་ཏུ་འདུར། སྐྱེས་
པ་དེ་གཉིས་ཀ་ཁུ་སིམ་པོར་སྐྱོད་ཅིང་། ས་རྡུལ་གྱི་དྲི་མ་སྣོམ། རྐང་རྩེ་ཡིས་རྡུལ་བར་སྣང་
ལ་གཏོར།
ཥོམ་གྱིས་“ངས་མིག་གཉིས་བཙུམས་ནས་སོང་རུང་དེ་གར་འབྱོར་ཐུབ། འབྱུང་སྲིད་
པའི་ནོར་འཁྲུལ་གཅིག་ཁོ་ན་ཡོད་ཅིང་། དེ་ནི་ས་དེའི་སྐོར་ལ་བསམ་བློ་འཁོར་ནས་འགྲོ་
རྒྱུ་དེ་རེད། ས་དེའི་སྐོར་ལ་བསམ་བློ་མ་བཏང་བར་ཐད་ཀར་དེར་འགྲོ་རྒྱུ་བྱ། གྲོགས་པོ། ང་
ས་འདི་ནས་སྐྱེས་པ་རེད་ལ། ཆུང་ཕྲུ་གུ་ཞིག་ཡིན་དུས་ནས་བཟུང་ས་འདི་ནས་ཕར་རྒྱུག་
ཚུར་རྒྱུག་བྱས་ནས་བསྡད་པ་རེད། ཕར་ཕྱོགས་དེ་ན་སྡོང་པོ་ཞིག་ཡོད། ཨོ། ལྟོས་དང་། ད་
ལྟ་སྡོང་པོ་དེ་མཐོང་ཐུབ་ཀྱི་འདུག ཐེངས་གཅིག་ལ་ངེད་ཚང་གི་རྒད་པོས་སྤྱང་ཁྱི་ཤི་བོ་
ཞིག་སྡོང་པོ་དེའི་སྟེང་ནས་མར་དཔྱངས་སོང་ལ། སྤྱང་ཀིའི་རོ་དེ་སྐམ་སྐམ་བར་དུ་དེ་གར་
དཔྱངས་ནས་བཞག་ཡོད། དེ་ནས་ལྷག་རོ་དེ་མར་ལྷུང་སོང་། སྟོན་པ་ཡེ་ཤུ། ཨ་མས་ཟ་མ་
ཞིག་སྐོལ་བཞིན་ཡོད་ན་ཅི་མ་རུང་། ངའི་གྲོད་ཁོག་ནང་དུ་རྡིབ་གྲབས་འདུག” ཅེས་བཤད།
ཁ་སེ་ཡིས་ང་ཡང་ལྟོགས་ཀྱི་འདུག རྡོ་ཐ་ཅུང་ཟ་ན་འདོད་དམ། འདིས་ལྟོགས་མགོ་
གནོན་ཐུབ། ང་ཚོ་ལམ་ལ་འབུད་རྒྱུ་འདི་འདྲ་མ་སྔ་ན་འགྲིག་ཡོད། དཀར་འོད་ཡོད་རྒྱུ་ན་
ལས་སླ་པོ་ཡོད་པ་རེད།" ཅེས་བཤད། ཁོས་བཤད་མཚམས་བཞག་ནས་ཁ་ནང་ལ་བལྡད་
རྒྱུ་ཞིག་བཅུག·ང་གཉིད་སྐྱིད་པོ་ཞིག་ཁུག་སོང་།
ཋོམ་གྱིས་“མུ་ལེ་སྨྱོན་པ་འདྲ་པོ་དེ་རེད། ཁོས་ང་གློ་བུར་དུ་གཉིད་ལས་དཀྲོགས་
སོང་། ཁོས་ང་གཉིད་ལས་བསླངས་ཏེ། 'བདེ་མོ། ཋོམ། ང་འགྲོ་རྒྱུ་ཡིན། ང་ལ་འགྲོ་ས་ཞིག་
ཡོད། ཁྱོད་གཉིས་ཀྱང་སོང་ན་དགའ་རྒྱུ་རེད། དེ་ལྟར་ན་ནམ་ཡོངས་སུ་ལངས་ཡོང་དུས་
ཁྱོད་གཉིས་ས་གཞིས་འདི་དང་ཁ་བྲལ་ཡོད་ངེས།' ཞེས་ཟེར། ཁོ་ནི་གཡོ་སྒྱུ་ཅན་གྱི་སྤྱང་
ཁྱི་ལྟ་བུ་ཞིག་ཏུ་འགྱུར་བཞིན་འདུག་ལ། སྤྱང་ཁྱི་ལྟ་བུའི་འཚོ་བའང་རོལ་བཞིན་འདུག
ཕར་བལྟས་ན་དངོས་གནས་ཨིན་ཇུན་འགའ་རེས་ཁོའི་རྗེས་འདེད་གཏོང་གི་ཡོད་པ་
འདྲ། ཁོ་སྨྱོས་མི་འདུག་གམ།” ཞེས་བཤད།
"དེ་མི་ཤེས། མདང་དགོང་ང་ཚོས་མེ་ཆུང་ཆུང་ཞིག་སྦར་བའི་སྐབས་སུ་རླངས་རླངས་
འཁོར་ཆུང་བ་སླེབས་པ་དེ་མཐོང་སོང་ཨ། ཁོ་ཚོས་ཁང་པར་རྡོ་ཡིས་ག་འདྲས་གཞུས་
པའང་ཁྱོད་ཀྱིས་མཐོང་སོང་ཨ། མུ་ལེ་སྨྱོན་པ་ཡིན་པ་བདེན་པ་རེད། རེད་ཡ། སྤྱང་ཁྱི་
ཞིག་དང་འདྲ་བར་རྒྱུན་དུ་འཇབ་འདུར་བྱས་ནས། འདི་ལྟར་སོང་ན་ཁོ་སྨྱོན་པ་མིན་རུང་
མགྱོགས་པོར་སྨྱོན་པར་འགྱུར་རྒྱུ་རེད། ཅུང་མ་འགོར་བར་ཁོས་མི་ཞིག་གསོད་རྒྱུ་རེད་
ལ། དེ་དུས་ཁོ་ཚོས་ཁོ་རྔོན་ཁྱི་དང་ལྷན་དུ་བདའ་རྒྱུ་རེད། དོན་འདི་ལུང་བསྟན་བཞིན་
དུ་མཐོང་ཐུབ། ཁོ་ཇེ་སྡུག་ནས་ཇེ་སྡུག་ཏུ་འགྲོ་རྒྱུ་རེད། ཁོ་ང་ཚོ་དང་མཉམ་དུ་ཡོང་གི་མི་
འདུག མ་རེད་དམ།
ཇོ་ཌི་ཡིས་“ཡོང་གི་མི་འདུག ངས་བལྟས་ན་དེང་སང་ཁོ་མི་དང་འཕྲད་ནའང་
འཇིགས་སྣང་སྐྱེ་ཡི་ཡོད་ས་རེད། ཁོ་ང་ཚོའི་རྗེས་སུ་ཨེ་ཡོང་ཨང་བསམ། ཉི་ཤར་ཙམ་ལ་
ང་ཚོ་ཨ་ཁུ་ཇོན་ཚང་ལ་སླེབས་རྒྱུ་རེད།" ཅེས་བཤད་རྗེས་ཁོ་ཚོ་ཡུད་ཙམ་ལ་ཁུ་སིམ་པོར་
སོང་། རང་ཁྱིམ་དུ་ཕྱིར་སླེབས་རྒྱུ་ལ་འཕྱི་བའི་འུག་པ་ཚོ་ཡང་རང་རང་སོ་སོའི་གནས་ཏེ།
འབྲུ་ཁང་དང་སྡོང་སྐམ་ཁོག་སྟོང་། ཆུ་མཛོད་ཁང་པ་སོགས་ཉིན་མོའི་སྣང་བ་ལ་བྱོལ་
སའི་ཚང་ནང་དུ་ཕྱིར་འཕུར་བཞིན་གདའ། ཤར་ཕྱོགས་ཀྱི་ནམ་མཁའ་དེ་ཇེ་གསལ་དུ་
འགྲོ་བཞིན་ཡོད་པས། ད་ལྟ་སྲིང་བལ་གྱི་སྡོང་པོ་དང་སྐྱ་བོར་འགྱུར་བཞིན་པའི་ས་གཞི་
བཅས་རིམ་བཞིན་མཐོང་ཐུབ། “ཁོ་ཚོ་ཚང་མ་ཨ་ཁུ་ཇོན་ཚང་ན་ག་འདྲ་བྱས་ཏེ་ཉལ་ཡོད་
དམ། ཁོ་ཚང་ལ་སྡོད་ཁང་གཅིག་དང་ལྷན་སྦྱར་ཐབ་ཚང་གཅིག དེ་མིན་འབྲུ་ཁང་ཆུང་
ཆུང་གཅིག་མ་གཏོགས་ཅི་ཡང་མེད། ད་ལྟ་ཚང་མ་དེ་གར་ཇག་ཚོགས་བཞིན་འཚང་ཁ་
བརྒྱབ་ནས་བསྡད་ཡོད་རྒྱུ་རེད།
ཆོས་དཔོན་གྱིས་ངས་ཇོན་ལ་བཟའ་མི་གཞན་པ་ཡོད་པ་དྲན་གྱི་མི་འདུག ཁོ་མི་རྐྱང་
ཞིག་མ་རེད་དམ། ངས་ཁོའི་སྐོར་གསལ་པོ་དྲན་གྱི་མི་འདུག” ཅེས་བཤད།
ཇོ་ཌི་ཡིས་ཁོ་ནི་འཇིག་རྟེན་ཁམས་ཀྱི་མི་རྐྱང་རྟ་རྐྱང་ཚད་འཛིན་ས་ལྟ་བུ་ཞིག་ཡིན་
པ་རེད། ཁོ་ཡང་མུ་ལེ་དང་འདྲ་བའི་རྐྱལ་སྟོང་སྨྱོན་པ་ཞིག་ཡིན་ལ། ཕྱོགས་མང་པོ་ཞིག་
ནས་ཁོ་ལས་ཀྱང་རྐྱལ་སྟོང་ཞིག་ཡིན། ཁོ་ག་ས་གང་ནས་མཐོང་རྒྱུ་ཡོད་པ་རེད། ཤོ་ནེ་
གྲོང་དུ་བཟི་ཡོད་པ་མཐོང་གི་རེད་ལ། ལེ་དབར་ཉི་ཤུའི་ལམ་གྱི་ཡུགས་ས་མ་ཞིག་གི་
རྩར་འགྲོ་བཞིན་པའང་མཐོང་རྒྱུ་ཡོད་ལ། དེ་མིན་རང་ཁྱིམ་ནས་གློག་བཞུའི་འོག་ནས་
ཅི་ཞིག་ལས་བཞིན་པའང་མཐོང་རྒྱུ་ཡོད་པ་རེད། ཁོ་སྨྱོན་པ་འདྲ་པོ་རེད། མི་མང་པོས་ཁོ་
སྔ་མོ་ནས་ཤི་ཡི་རེད་བསམ་གྱི་ཡོད། མི་འདི་ལྟ་བུའི་ཚེ་ཐག་རིང་གི་མ་རེད། ཨ་ཁུ་ཇོན་ནི་
ངའི་ཨ་ཕ་ལས་ཀྱང་ལོ་རྒས། ཁོ་ལོ་རེ་བཞིན་དུ་ཁོང་ཁྲོ་ཇེ་ཆེ་དང་རང་ཤེད་ཇེ་ཚ་རུ་འགྲོ་
བཞིན་ཡོད་ཅིང་། དེང་སང་ཁོ་ཨ་མེས་ལས་ཀྱང་རང་ཤེད་ཚ།" ཞེས་བཤད།
ཆོས་དཔོན་གྱིས་“ལྟོས་དང་། དངུལ་འོད་ཅིག་དང་འདྲ་བའི་འོད་ལམ་ལམ་ཞིག་
འཕྲོས་ཡོང་གི་འདུག ཇོན་ལ་བཟའ་མི་རྩ་བ་ནས་ཡོད་མ་མྱོང་བ་རེད་དམ།" ཞེས་དྲིས།
དེ་ཡང་མ་རེད། ཡོད་མྱོང་བ་རེད། གནས་ཚུལ་འདི་བཤད་ཡོང་ན་ཁྱོད་ཀྱིས་ཨ་ཁུ་
ཇོན་ནི་མི་ག་འདྲ་ཞིག་ཡིན་པ་གསལ་པོ་ཤེས་ཡོང་ལ། ཁོའི་བྱེད་སྟངས་ལས་སྟངས་ཀྱང་
གསལ་པོར་མཐོང་ཡོང་། གནས་ཚུལ་འདི་ཨ་ཕས་ང་ཚོར་བཤད་མྱོང་། དེ་དུས་ཨ་ཁུ་
ཇོན་ལ་ཆུང་མ་ལོ་ཆུང་ཞིག་ཡོད་ཅིང་། གཉེན་སྒྲིག་བྱས་ནས་ཟླ་ངོ་བཞི་ཙམ་ཟིན་ཡོད།
ཁོའི་ཆུང་མར་མངལ་ཆགས་ཡོད་ཅིང་། དགོང་མོ་གཅིག་ལ་ཁོ་མོའི་གྲོད་ཁོག་ནས་ཟུག་
གཟེར་ལངས་པས་ཁོ་མོས་ཁོ་ལ། 'ཁྱོད་སོང་ནས་སྨན་པ་ཞིག་བོས་ཤོག་དང་།' ཟེར་བར།
ཨ་ཁུ་ཇོན་དེ་གར་བསྡད་ནས། ་ཁྱོད་ཀྱི་གྲོད་ཁོག་ན་བ་དེ་ཁྱོད་ཀྱིས་བཟའ་རྒྱུ་མང་དྲགས་
པས་རེད། ཟུག་འཇགས་སྨན་ཞིག་འཐུངས་དང་དྲག་འགྲོ་ཡི་རེད། ཁྱོད་ཀྱིས་གྲོད་ཁོག་ཏུ་
བརྫང་རྒྱུ་མང་སོང་བས་གྲོད་ཁོག་ན་བ་རེད།' ཅེས་བཤད་ནས་ཁ་ཡ་མ་བྱས། ཕྱི་ཉིན་ཁོ་
མོའི་རྣམ་རིག་མི་གསལ་བར་གྱུར་ཅིང་། ཉིན་དེའི་ཕྱི་དྲོའི་ཆུ་ཚོད་བཞི་པ་ཡས་མས་སུ་
ཁོ་མོ་ཚེ་ལས་འདས་པ་རེད།
ཁ་སེ་ཡིས་"དེ་ཅི་ཞིག་བྱུང་བ་རེད། ཁོ་མོས་ཟོས་པའི་ཟ་མ་ཞིག་ལས་ཟས་དུག་ཕོག་པ་
ཨེ་ཡིན་ནམ།” ཞེས་བཤད།
‘དེ་འདྲ་མ་རེད། རྒྱུ་ལྷག་ཡིན་ནམ་རྒྱུ་རྔ་ཡིན་ནམ་གཅིག་རེད། གང་ལྟར་དེ་འདྲ་
ཞིག་གིས་ཁོ་མོ་གད་པ་ཡིན་ས་རེད། སྤྱིར་ཨ་ཁུ་ཇོན་ཁོ་རང་སྣང་སྐྱིད་གུ་ཡངས་ཤིག་ཡིན་
མོད། འོན་ཀྱང་། གནས་ཚུལ་འདིའི་ཐད་ནས་ཁོས་སེམས་སྡུག་ཆེན་པོ་མྱངས། ཁོས་རང་
ཉིད་ཀྱིས་ཉེས་པ་ཆེན་པོ་བསགས་པར་འདོད་ཀྱི་ཡོད་ཅིང་། དུས་དེ་ནས་བཟུང་དུས་ཡུན་
རིང་པོ་ཞིག་གི་རིང་ལ་ཁོས་སུ་ཞིག་ལའང་སྐད་ཆ་མ་བཤད་ལ། མིག་གིས་སུ་ཞིག་ཀྱང་མི་
མཐོང་བ་ལྟར་ཡར་འགྲོ་མར་འགྲོ་བྱས་ནས་བསྡད་ཅིང་། མཚམས་ལ་ལར་གསོལ་འདེབས་
ཅུང་ཙམ་རེ་བྱེད་ཀྱི་ཡོད། དེ་ལྟར་ལོ་ངོ་གཉིས་ཀྱི་རྗེས་སུ་ཁོ་ད་གཟོད་མྱ་ངན་འདི་ལས་
ཕྱིར་བུད་པ་རེད། དེ་དུས་ཁོ་སྔོན་ཆད་དང་མི་འདྲ་ཞིང་། ཅུང་སྨྱོན་པ་ལྟ་བུ་ཞིག་ཏུ་གྱུར་
ཡོད་ལ། རང་ཉིད་རང་ཉིད་ལ་ཞེན་པ་ལྟ་བུ་ལོག་ཡོད། དེ་ནས་བཟུང་ང་ཚོ་ཕྲུ་གུ་སུ་ཞིག་
ལ་རྒྱུ་འབུ་དང་རྒྱུ་བཤལ་བྱུང་ཚེ། ཨ་ཁུ་ཇོན་གྱིས་སྨན་པ་གདན་དྲངས་ཡོང་གི་ཡོད་ལ།
མཐར་ཨ་ཕས་ཁོ་ལ་དེ་ལྟར་མ་བྱེད་རོགས་ཞེས་ཞུ་བ་བྱེད་དགོས་བྱུང་བ་རེད། ཁོའི་ཆུང་
མ་གྲོངས་པ་དེ་ཁོས་ནམ་རྒྱུན་རང་ཉིད་ཀྱི་སྐྱོན་ཡིན་པར་འདོད་ཀྱི་ཡོད། ཁོ་ནི་མི་དགོད་
བྲོ་བ་ཞིག་ཡོད། ནམ་རྒྱུན་སུ་ཞིག་ལ་གུན་གསབ་འདྲ་བྱེད་ཨེ་ཐུབ་བལྟས་ནས་ཡོད་པ་རེད།
མཚམས་ལ་ལར་ཕྲུ་གུ་ཚོར་རྔན་པ་སྤྲོད་ལ། སྐབས་ལ་ལར་ཁྱིམ་ཚང་ཞིག་གི་སྒོ་ཐེམ་དུ་ཟ་
མ་ཁུག་མ་གང་རེ་འཇོག ཁོས་རང་ཉིད་ཀྱི་ཡོད་ཚད་ཚང་མ་གཞན་ལ་སྤྲོད་ཀྱི་ཡོད་མོད།
ཁོ་ད་དུང་ཡང་ཡིད་མགུ་བཞིན་མེད། དེ་བས་ཁོ་མཚམས་ལ་ལར་སྔར་བཞིན་མཚན་མོའི་
མུན་པའི་ཁྲོད་དུ་ཕར་འགྲོ་ཚུར་འགྲོ་བྱེད་བཞིན་ཡོད། འོན་ཀྱང་། ཁོ་ཞིང་པ་ཡག་པོ་ཞིག་
ཡིན་པས་རྒྱུན་དུ་རང་ཉིད་ཀྱི་ས་ཞིང་བདག་སྐྱོང་ཡག་པོ་བྱེད་ཀྱི་ཡོད།
ཆོས་དཔོན་གྱིས་རྒད་པོ་སྙིང་རྗེ། མི་རྐྱང་རྒད་པོ་སྙིང་རྗེ། ཁོའི་ཆུང་མ་ཚེ་ལས་འདས་
རྗེས་ཁོ་ནམ་རྒྱུན་ཆོས་ཁང་དུ་སོང་ཨེ་མྱོང་ངམ།" ཞེས་བཤད།
མ་སོང་། ཁོ་མ་སོང་། ཁོ་ཡུལ་མི་ཚོའི་ཉེ་སར་རྩ་བ་ནས་འགྲོ་འདོད་མེད་ཅིང་། རྒྱུན་
དུ་ཁེར་རྐྱང་དུ་སྡོད་ཀྱི་ཡོད། ཁོ་ལ་མི་དགའ་མཁན་གྱི་ཕྲུ་གུ་ཞིག་མཐོང་མྱོང་མེད། ཁོ་
མཚམས་མཚམས་སུ་དགོང་མོར་ང་ཚོའི་ཁང་པའི་ནང་དུ་ཡོང་གི་ཡོད། ཁོ་ཡོང་སྐབས་
ཁོས་ང་ཚོ་ཕྲུ་གུ་རེ་རེའི་ཉལ་ཁྲིའི་འགྲམ་ནས་འགྱིག་བྱི་རིལ་ཆག་པ་རེ་འཇོག་གི་ཡོད་
ཅིང་། དེའི་རྐྱེན་གྱིས་ང་ཚོས་ཁོ་དགོང་མོར་ང་ཚོའི་སར་ཡོང་གི་ཡོད་པ་ཤེས་ཀྱི་ཡོད།
ཚོས་ཁོ་སྟོན་པ་ཡེ་ཤུ་མཐུ་སྟོབས་ཅན་པོ་རེད་བསམ་གྱི་ཡོད།
ཆོས་དཔོན་གྱིས་མགོ་བོ་དུད་ནས་མདུན་དུ་འགྲོ་བཞིན་ཚིག་ལན་མ་བཏབ། ཞོགས་
པའི་སྐྱ་མདའི་འོད་ཀྱིས་ཁོའི་དཔྲལ་བའི་སྟེང་ནས་འོད་སྣང་ལྟ་བུ་ཞིག་མངོན་དུ་བཅུག་
ཡོད་ལ། ཁོའི་ལག་པ་གཉིས་ཀ་འགྲམ་ནས་གཡུག་སྐབས་ལག་མགོ་གཉིས་པོ་འོད་ཀྱི་ནང་
ནས་ཡིབ་རེས་གབ་རེས་བྱེད།
ཥོམ་ཡང་རང་ཉིད་ཀྱི་མི་སྒེར་གྱི་གསང་བ་ཞིག་ཕྱི་ལ་བཤད་ནས་ཁ་སྐྱེངས་སོང་བ་
དང་འདྲ་བར། ཁ་ཁུ་སིམ་པོ་རེད། ཁོས་གོམ་ཁ་ཇེ་མགྱོགས་སུ་བཏང་བས་ཆོས་དཔོན་
གྱིས་ཀྱང་ཁོའི་གོམ་རྗེས་ཆོད་ཐབས་བྱས། ད་ལྟ་ཁོ་ཚོས་མདུན་ཕྱོགས་ཀྱི་སྐྱ་འོད་ཁྲོད་
ནས་རྒྱང་མིག་ཅུང་ཆོད། སྦྲུལ་ཞིག་སྲིང་བལ་ཞིང་ནང་ནས་ལམ་ནང་དུ་དཀྲིས་ནུར་ཀྱིས་
སླེབས་ཤིང་། ཋོམ་གྱིས་དེ་མཐོང་རྗེས་གློ་བུར་དུ་འགྲོ་མཚམས་བཞག་སྟེ་མིག་གིས་སྦྲུལ་
ལ་བལྟས་ནས་“བྲ་གཟན་སྦྲུལ་རེད། ཁོ་འགྲོ་རུ་ཆུག” ཅེས་བཤད། ཁོ་ཚོས་སྦྲུལ་དེ་བསྐོར་
ནས་སོང་སྟེ་མུ་མཐུད་དུ་ལམ་བུ་དེད་ནས་སོང་། ནམ་མཁའ་རུ་ཚོན་མདོག་ཆུང་ཆུང་
ཞིག་མངོན་བྱུང་ལ། དེ་མ་ཐག་ཏུ་ས་གཞིའི་སྟེང་དུ་ཁེར་རྐྱང་གི་སྐྱ་རེངས་འོད་སྣང་ཞིག་
ལྷུང་། སྲིང་བལ་སྡོང་པོའི་སྟེང་དུ་ལྗང་མདངས་མངོན་བྱུང་ཞིང་། ས་གཞི་ནི་སྨུག་ཅིང་སྐྱ།
ད་ལྟ་མི་འདི་གཉིས་ཀྱི་ངོ་གདོང་གི་སྐྱ་འོད་ཀྱང་མི་སྣང་བར་གྱུར། ཤར་ཕྱོགས་སུ་འོད་
སྣང་འཕྲོས་པ་དང་ལྷན་དུ་ཇོ་ཌི་ཡི་གདོང་མདངས་ནག་པོར་གྱུར་པའི་སྣང་བ་སྟེར། ཇོ་
ཌི་ཡིས་སྐད་མགོ་དམའ་མོས་"དུས་ཚོད་འདི་ཧ་ཅང་སྐྱིད། ང་རང་ལོ་ན་ཆུང་དུས། ནམ་
ཚོད་འདི་འདྲ་ཡིན་དུས་མལ་ལས་ལངས་ནས་ང་རང་གཅིག་པོ་འཆམ་འཆམ་དུ་འགྲོ་ཡི་
ཡོད། མདུན་ཕྱོགས་ཀྱི་དེ་ཅི་ཞིག་རེད་དམ།" ཞེས་བཤད།
དེ་ནི་ཁྱི་ཕོ་ལྔ་ཡིས་ཁྱི་མོ་ཞིག་གི་ངོ་སོ་བསྟོད་ཆེད་དུ་ལམ་ནང་དུ་འདུས་པའི་ཁྱི་
ཚོགས་ཤིག་རེད། རྫི་ཁྱི་རྒྱུད་འདྲེས་དང་ཁོ་ལི་རྫི་ཁྱི་རྒྱུད་འདྲེས་སོགས་རང་དབང་འདྲེས་
སྡེབ་ཀྱིས་རིགས་རྒྱུད་ཀྱི་ས་མཚམས་རབ་རིབ་ཏུ་བཏང་བའི་ཁྱི་ཕོ་འདི་དག་གིས་ཁྱི་མོ་
དེ་ལ་ངོ་སོ་བསྟོད་པར་བྲེལ། ཁྱི་ཕོ་ཚོས་རེ་རེ་བཞིན་ཁྱི་མོ་ལ་ཞིམ་མདོག་ཁ་པོས་དྲི་སྣོམ་
རེ་བྱས་རྗེས་སུག་པ་རེངས་པོའི་གོམ་སྟབས་ལ་བརྟེན་ནས་སྲིང་བལ་གྱི་སྡོང་པོའི་རྩར་
བརྒྱུགས་ཤིང་། དེ་གར་རྒྱབ་སུག་གཅིག་ཡར་ལ་བཀྱགས་ནས་གཅིན་པ་རེ་བཏང་རྗེས་
ཡང་བསྐྱར་དྲི་སྣོམ་བྱེད་དུ་ཕྱིར་བརྒྱུགས། ཇོ་ཌི་དང་ཆོས་དཔོན་གཉིས་ཀྱིས་འགྲོ་མཚམས་
བཞག་ནས་ལྟད་མོ་བལྟས་ཤིང་། ཇོ་ཌི་ཡིས་གློ་བུར་དུ་དཀོན་མཆོག དཀོན་མཆོག་
ཅེས་ཧབ་ཆ་བརྒྱབ། ད་ལྟ་ཁྱི་ཕོ་ཚང་མ་ཕན་ཚུན་ངོ་ཐུག་སོང་ལ། ཚང་མས་སྣ་སྙེར་ཞིང་
ཟུག་སྐད་འདོན་བཞིན་བརྟན་པོར་ལངས། ཚང་མས་གཅིག་གིས་གཅིག་ལ་འཛིང་མགོ་
སློང་རེ་ལ་སྒུག་ནས་བསྡད། སྐབས་དེར་ཁྱི་ཕོ་ཞིག་ཁྱི་མོའི་སྟེང་དུ་འཛེགས་ཐུབ་སོང་། ཁྱི་
ཕོ་དེས་རྒྱལ་ཁ་བླངས་པའི་རྐྱེན་གྱིས་ཁྱི་ཕོ་གཞན་པ་ཚོ་ཕྱི་ནུར་བྱས་ནས། དོ་སྣང་དང་
བཅས་ལྟད་མོ་བལྟས། ཁོ་ཚོའི་ལྕེ་རིང་ཕྱི་ལ་བསྣར་ཞིང་ལྕེ་རྩེ་ནས་མཆིལ་མ་འཛར། མི་
གཉིས་ཀ་མུ་མཐུད་དུ་མདུན་དུ་བསྐྱོད། ཇོ་ཌི་ཡིས་དཀོན་མཆོག ངས་བལྟས་ན་སྟེང་དུ་
འཛེགས་འདུག་མཁན་དེ་ངེད་ཚང་གི་ཁྱི་རྒན་ཧྥི་ལ་ཤེ་ཡིན་པ་འདྲ། ངས་ཁོ་སྔ་ས་ནས་ཤི་
སོང་བ་ཡིན་རྒྱུ་རེད་བསམ་ཡོད། ཧྥི་ལ་ཤེ། འདིར་ཤོག ཅེས་བཤད་ཅིང་། དེ་ནས་ཁོས་
ཡང་བསྐྱར་ཧབ་ཆ་བརྒྱབ་"སྙིང་རྗེ། ཁག་ཅི་ལ་ཡོད། འདི་འདྲའི་སྐབས་སུ་ཞིག་གིས་ང་ལ་
བོས་ན་ངས་ཀྱང་གོ་རྒྱུ་མ་རེད། འདིས་ང་ལ་དངོས་སྒྲུང་ཞིག་དྲན་དུ་བཅུག་སོང་། དེ་ནི་ཝི་
ལེ་ཧྥེ་ལེ་ལོ་ཆུང་ཡིན་སྐབས་ཀྱི་སྒྲུང་ཞིག་རེད། ཝི་ལེ་ནི་ངོ་ཚ་ཅན་ཞིག་ཡིན། ཧ་ཅང་ངོ་
ཚ་ཅན་ཞིག་ཡིན། ཉིན་ཞིག་ལ་ཁོས་ཁོ་ཚང་གི་བ་མོ་དེ་གྷི་རེབ་ཚང་གི་གླང་གོག་གི་སར་
ཁྲིད་ཡོང་། སྐབས་དེར་མི་ཚང་མ་ཕྱི་ལ་བུད་སོང་བས། ཁྱིམ་དུ་ཨེལ་སེ་གྷི་རེབ་མ་གཏོགས་
མེད། ཨེལ་སེ་ནི་ངོ་ཚ་མེད་པ་ཞིག་ཡིན། ཝི་ལེ་ངོ་ཚ་ནས་གདོང་མདོག་དམར་པོར་གྱུར་
ཏེ། ཐ་ན་སྐད་ཆ་ཙམ་ཡང་ཤོད་མ་ནུས་པར་ལངས་ནས་བསྡད་པས། ཨེལ་སེ་ཡིས།'ཁྱོད་
ཡོང་དོན་ཅི་ཡིན་ངས་ཤེས་ཀྱི་ཡོད། ངེད་ཚང་གི་གླང་གོག་རྒྱབ་ཕྱོགས་ཀྱི་འབྲུ་ཁང་ནང་དུ་
ཡོད།' ཅེས་བཤད། དེ་ནས་ཁོ་གཉིས་ཀྱིས་བ་མོ་དེ་གླང་གོག་ཡོད་སར་ཁྲིད། ཨེལ་སེ་དང་
ཝི་ལེ་གཉིས་ཀས་ཕར་ཕྱོགས་ཀྱི་ར་བའི་སྟེང་ནས་ལྟད་མོ་བལྟས་ནས་བསྡད་ཅིང་། ཅང་
མ་འགོར་བར་ཝི་ལེ་ལ་ཚོར་བ་སླེབས། སྐབས་དེར་ཨེལ་སེ་ཡིས་ཧ་མ་གོ་བའི་ཚུལ་གྱིས།
'ཝི་ལེ། ཁྱོད་ལ་ཅི་ཞིག་བྱུང་སོང་།་ཞེས་དྲིས་པར། ཝི་ལེ་རྩ་ལངས་དྲགས་པའི་རྐྱེན་གྱིས་
གཟུགས་པོ་དྲང་མོར་འགྲེང་མི་བདེ་བ་གྱུར་ནས། 'དཀོན་མཆོག དེ་ལས་མཁན་ང་རང་
ཡིན་ན་ཨང་།' ཞེས་ངག་ནས་ཤོར་བར། ཨེལ་སེ་ཡིས། 'ཝི་ལེ། འོ་ན་ཁྱོད་ཀྱིས་ཅིའི་ཕྱིར་
མི་ལས་སམ། གང་ལྟར་དེ་ནི་ཁྱོད་ཚང་གི་བ་མོ་རེད། ཅེས་བཤད།
ཆོས་དཔོན་ལྷོད་འཇམ་གྱིས་གད་མོ་བགད་ལྟོས་དང་། ཆོས་དཔོན་ཞིག་མ་བྱས་ན་
འདི་འདྲའི་དགེ་མཚན་འདུག ང་ཡོད་ས་ནས་སུ་གཅིག་གིས་ཀྱང་སྒྲུང་དེ་འདྲ་བཤད་
མ་མྱོང་ལ། གལ་སྲིད་གཅིག་གིས་བཤད་པའི་དབང་དུ་བཏང་རུང་། ང་དགོད་ནུས་རྒྱུ་མ་
རེད། དེ་བཞིན་དམོད་མོ་ཡང་གཏོང་མི་ཐུབ།དེང་སང་ངས་དམོད་མོ་ག་འདྲ་གཏོང་འདོད་
ན་གཏོང་ཆོག་ལ། ག་དུས་གཏོང་ན་འདོད་ན་གཏོང་ཆོག དམོད་མོ་གཏོང་འདོད་དུས་
གཏོང་ཆོག་རྒྱུ་འདིའང་མི་ཞིག་ལ་མཚོན་ན་ཧ་ཅང་གལ་ཆེན་རེད།”
ཤར་ཕྱོགས་ཀྱི་གནམ་ས་འདྲེས་མཚམས་ནས་འོད་དམར་ཞིག་ཇེ་གསལ་ནས་ཇེ་
གསལ་དུ་འགྲོ་བཞིན་ཡོད་ལ། ས་སྟེང་ནས་བྱེའུ་ཚོགས་ཀྱིས་ཅིར་ཅིར་གྱི་སྐད་སྒྲ་ལྷང་ལྷང་
དུ་སྒྲོག ཇོ་ཌི་ཡིས་ལྟོས་དང་། མདུན་ཕྱོགས་ཀྱི་དེ་ཨ་ཁུ་ཇོན་ཚང་གི་ཆུ་མཛོད་རེད། རླུང་
འཐག་འཁོར་ལོ་མི་མཐོང་མོད། ཁོང་གི་ཆུ་མཛོད་དེ་འདི་རེད། ཅེས་བཤད་ནས་གོམ་ཁ་
ཇེ་མགྱོགས་སུ་བཏང་། "ངའི་ཁྱིམ་མི་ཚང་མ་དེར་ཨེ་ཡོད་དམ།" ཆུ་མཛོད་དེ་ས་མགོ་མཐོ་
ས་ཞིག་ཏུ་ཡོད། ཇོ་ཌི་བྲེལ་འཚབ་ཀྱིས་བརྒྱུགས་པས་ཁོས་རང་ཉིད་ཀྱི་པུས་མོའི་མཚམས་
ལ་སླེབས་ཙམ་གྱི་ཐལ་རྡུལ་བསླངས། "ངའི་ཨ་མས་...།” ཁོ་ཚོས་ད་ལྟ་ཆུ་མཛོད་ཀྱི་རྐང་
པ་མཐོང་ཐུབ་ལ། ཚོན་རྩི་མེད་པའི་སྒམ་ཆུང་ལྟ་བུའི་ཁང་པ་དང་། ཀླད་ཁེབས་དམའ་
ཞིང་འཚང་ཁ་བརྒྱབ་པའི་འབྲུ་ཁང་བཅས་ཀྱང་མཐོང་ཐུབ། ཁང་སྟེང་གི་ཀྲིན་གྱི་དུད་
ཁུང་ལས་དུད་པ་ནམ་མཁར་འཐེན་འདུག་ལ། སྒོ་རའི་ནང་དུ་རླུང་འཐག་འཁོར་ལོའི་
རླུང་གཤོག་དང་འཕྲུལ་འཁོར་ཨ་མ། ཉལ་ཁྲི། རྐུབ་སྟེགས། སྒྲོག་ཙེ་སོགས་ཁྱིམ་ཆས་
ཀྱི་ཕུང་པོ་ཞིག་སྤུངས་འདུག ཇོ་ཌི་ཡིས་དཀོན་མཆོག་ཡེ་ཤུ། ཁོ་ཚོ་འགྲོ་གྲབས་བྱེད་ཀྱི་
འདུག" ཅེས་བཤད། སྒོ་རའི་ནང་དུ་དོས་སྐྱེལ་རླངས་འཁོར་ཞིག་བཞག་འདུག་ལ། དོས་
འཁོར་དེ་ནི་འགྲམ་གཉིས་མཐོ་བའི་དོས་འཁོར་ཁྱད་མཚར་ཅན་ཞིག་རེད།དེའི་མདུན་ནི་
རླངས་འཁོར་གྱི་མདུན་རེད་ལ། ཀླད་པའི་དཀྱིལ་ནས་བཀོག་སྟེ་དེའི་ཤུལ་དུ་དོས་འཁོར་གྱི་
གཞུག་སྒམ་སྦྱར་འདུག ཁོ་གཉིས་ཁང་པའི་ཉེ་སར་སླེབས་པ་དང་ཆབས་ཅིག་ཏུ་སྒོ་རའི་
ནང་ནས་ཁྱབ་འོང་བའི་ཏོང་སྒྲ་ཞིག་ཐོས། ཞོགས་པའི་ཉི་གཞོན་གྱི་མིག་ལ་གཟན་པའི་
འོད་གོར་དེ་གནམ་ས་འདྲེས་མཚམས་ནས་ཡར་འཕགས་ནས། འོད་ཀྱི་ཕུང་པོ་དེ་དོས་
འཁོར་གྱི་སྟེང་དུ་འཕྲོས། དེ་དུས་ཁོ་གཉིས་ཀྱིས་དོས་འཁོར་སྟེང་གི་སྐྱེས་པ་དེ་དང་། ཁོའི་
ལག་གི་ཡར་འགྱོག་མར་རྡེག་བྱེད་བཞིན་པའི་ཐོ་བའི་ལྡོག་འོད་བཅས་མཐོང་ཐུབ། དེ་ནས་
ཉི་འོད་དེ་ཁང་པའི་སྒེའུ་ཁུང་ངོས་སུ་འཕྲོས་བྱུང་ལ། དེས་ཆར་རླུང་གིས་བརྡར་བའི་པང་
ལེབ་རྣམས་ལ་བཀྲག་མདངས་དཀྲིགས། ས་སྟེང་གི་བྱ་དེ་དམར་པོ་དེ་གཉིས་ལྡོག་འཕྲོས་
ཀྱི་འོད་སྣང་ལས་དམར་ལམ་ལམ་དུ་སྣང་།
ཁཱོམ་གྱིས་“འུར་མ་རྒྱག ཁོ་ཚོའི་སྟེང་དུ་འདི་ལྟར་འཇབ་ནས་འགྲོ། ཞེས་ཟེར་བཞིན་
གོམ་སྟབས་ཇེ་མགྱོགས་སུ་བཏང་ནས་བརྒྱུགས་པས། ད་ཆ་ཁོའི་སྐེད་མཚམས་ལ་སླེབས་
པའི་ཐལ་རྡུལ་འཕྱུར། དེ་ནས་ཁོ་སྲིང་བལ་ཞིང་ཚིགས་ཁ་རུ་སོང་། ད་ལྟ་ཁོ་ཚོ་སྒོ་ར་
དངོས་ཀྱི་ནང་དུ་འབྱོར་འདུག སྒོ་རའི་ས་མཐིལ་འཇགས་ནས་འོད་ཀྲིག་ཀྲིག་བྱེད་ལ། ས་
སྟེང་དུ་ཐལ་མདོག་བབས་པའི་ལྡུམ་བུ་འགའ་རེ་འཁྱིལ་ནས་འདུག སྐབས་དེར་ཇོ་ཌི་མུ་
མཐུད་དུ་འགྲོ་མ་ཕོད་པ་ལྟར་འགྲོ་མཚམས་བཞག་ཅིང་། ཆོས་དཔོན་གྱིས་ཁོ་ལ་ལྟ་བཞིན་
གོམ་ཁ་ཇེ་དལ་དུ་བཏང་ནས་ཁོའི་གོམ་འགྲོས་དང་བསྟུན། ཋོམ་གྱིས་འཆམ་འཆམ་བྱེད་
པ་ལྟར་མདུན་དུ་སོང་ཞིང་། དེ་ནས་ངོ་གནོང་བའི་རྣམ་པས་དོས་འཁོར་ཕྱོགས་སུ་གསེག་
འགྲོས་ཀྱིས་སོང་། དོས་སྐྱེལ་རླངས་འཁོར་དེ་ནི་ཧུད་སོན་དབུགས་མདོང་དྲུག་ལྡན་ཅན་
གྱི་རླངས་རླངས་འཁོར་ཆུང་བ་ཞིག་རེད་ལ། དེའི་ཀླད་ཁེབས་དེ་སོག་ལེ་ཞིག་གིས་དུམ་བུ་
གཉིས་སུ་གཏུབས་ཡོད།ཁོམ་ཇོ་ཌི་རྒན་པོ་དོས་འཁོར་གྱི་གཞུག་སྒམ་ནང་དུ་ལངས་ནས།
དོས་འཁོར་ཀྱི་འགྲམ་སྐྱོར་པང་ལེབ་གོང་མ་དེ་འཛེར་བཞིན་པའི་སྒང་རེད། ཁོའི་སྨ་རས་
གང་བའི་གདོང་པ་སྔོ་སྐྱ་དེ་ལག་གི་ལས་ཀའི་ཐོག་ཏུ་མར་དུད་ནས་འདུག་ཅིང་། ཨང་ཀི་
དྲུག་ཅན་གྱི་འཛེར་མ་ཆག་པ་གཅིག་ཁོའི་མཆུ་བར་དུ་བཙིར་ནས་འདུག ཁོས་འཛེར་མ་
ཞིག་པང་ལེབ་སྟེང་དུ་བཟུང་ནས་ཐོ་བས་དེའི་སྟེང་དུ་ཤུགས་ཀྱིས་བསྣུན། ཁང་པའི་ནང་
ནས་ཐབ་ཀའི་ཁ་ལེབ་ཀྱི་ཁྲོབ་སྒྲ་དང་བྱིས་པའི་ངུད་མོའི་འུར་སྒྲ་གྲག་ཡོང་། ཇོ་ཌི་དོས་
འཁོར་གྱི་འགྲམ་དུ་གསེག་འགྲོས་ཀྱིས་སོང་ནས་དོས་འཁོར་ལ་ཁེན་ནས་བསྡད་པ་ན།
ཁོའི་ཕ་རྒན་གྱིས་མགོ་བོ་ཡར་ལ་བཀྱགས་ནས་གཅིག་བལྟས་བྱུང་། འོན་ཀྱང་། ཁོས་སུ་
ཡིན་གསལ་པོ་མ་མཐོང་། ཕ་རྒན་གྱིས་ཡང་བསྐྱར་འཛེར་མ་ཞིག་པང་ལེབ་ཐོག་ཏུ་བཞག་
ནས་གཏིང་དུ་བརྡབས། ཕུག་རོན་ཁྱུ་གཅིག་ཆུ་མཛོད་ཁང་གི་ཐོག་གཡབ་ལས་འཕུར་
ཡོང་ནས་ལྡིང་སྐོར་ཞིག་བརྒྱབ་རྗེས། ཡང་བསྐྱར་རང་སར་ཕྱིར་བབས་ཤིང་། དེ་ནས་
འགྱིང་ཉམས་དང་བཅས་ཐོག་གཡབ་ཀྱི་སྣེ་རུ་སོང་ནས་མར་ལྟད་མོར་བལྟས་ཏེ་བསྡད།
ཁོ་ཚོའི་ནང་དུ་ཕུག་རོན་དཀར་པོ་དང་སྔོན་པོ། སྐྱ་བོ་བཅས་ཡོད་ལ། དེ་ཚོའི་གཤོག་
པ་ལ་འཇའ་ཚོན་གྱི་རི་མོ་བབས།
ཇོ་ཌི་ཡིས་དོས་འཁོར་འགྲམ་ངོས་ཀྱི་སྐྱོར་མདའ་འོག་མའི་སྟེང་དུ་ལག་མཛུབ་རྣམས་
བསྐོན་ནས། ལོ་ན་རྒས་བཞིན་པའི་སྐྱེས་པ་སྐྱ་མདངས་ཅན་དེར་ཡར་བལྟས། ཁོས་རང་
ཉིད་ཀྱི་ཁ་ཤ་མཐུག་པོ་དེ་ལྕེ་ཡིས་སྦངས་རྗེས་སྐད་ངག་འཇམ་པོས་ཨ་ཕ།” ཞེས་བོས།
ཥོམ་རྒན་པོས་མཆུ་སྒྲོས་ཀྱི་འཛེར་མའི་གསེང་ནས་“ཅི་རེད།” ཅེས་མུག་མུག་གིས་
བཤད། ཁོས་ནག་ནོག་གིས་གོས་པའི་འདབ་ལྡན་ཞྭ་མོ་ནག་པོ་ཞིག་གོན་འདུག་ལ། ཁོའི་
ལས་གོས་ནང་སྟོད་སྔོན་པོའི་སྟེང་དུ་སྒྲོག་མཐེབ་མེད་པའི་ཁན་སྦྱར་ཞིག་གཡོགས་
འདུག རག་གི་ཆབ་མགོ་གྲུ་བཞི་མ་ཡོད་པའི་ཆབ་མ་སྲབ་སྐྱོགས་ལྟ་བུ་ཞིག་གིས་ཁོའི་རྫི་
དོར་དེ་ཡར་ལ་མདུད་འདུག ཁོའི་ལྷམ་ལ་གས་ཁ་བརྒྱུགས་ཡོད་ཅིང་། ལོ་ཟླའི་ཉི་འོད་དང་
ཆར་རླུང་གིས་ཟོས་པའི་ལྷམ་མཐིལ་དེ་སྦོས་ནས་ཀོ་གྲུ་ལྟ་བུ་ཞིག་ཏུ་གྱུར་འདུག ཁོའི་ནང་
སྟོད་ཀྱི་ཕུ་ཐུང་གཉིས་ཀ་སྟོབས་ཆེ་བའི་ཤ་གནད་ཀྱིས་མར་འཐེན་ཡོད་པས། ད་ལྟ་དཔུང་
པའི་ངོས་སུ་དམ་པོར་འབྱར་འདུག ཁོའི་ལྟོ་བ་དང་དཔྱི་མགོ་སྐམ་ཞིང་རིད་ལ། རྐང་པ་
གཉིས་ཀ་ཐུང་ཞིང་སྦོམ་ལ་སྟོབས་དང་ལྡན། དཀར་ཤུར་བབས་པའི་སྨ་རས་བསྐོར་བའི་
ཁོའི་གདོང་པ་ནི་སྟོབས་ཆེ་བའི་མ་ནེའི་སྟེང་དུ་འཐེན་ནས་འདུག་ལ། མ་ནེ་དེ་ཡང་དེ་
འདྲ་སྐྱ་རྒྱུ་མེད་པའི་སྨ་ར་བཞར་འཕྲོ་ཅན་དང་བཅས་ཕྱི་ཕྱོགས་སུ་འབུར་ཞིང་། དེས་མ་
ནེའི་ལྗིད་ཤུགས་དང་སྟོབས་ཤུགས་ཕྱི་རུ་མངོན་ཡོད། ཁོའི་གདོང་སྤུ་བྲལ་བའི་མཁུར་
མགོའི་སྟེང་གི་སྐྱི་ལྤགས་དེ་རྫ་འདམ་ལྟར་སྨུག་ཅིང་། བཙུམ་མ་ཕྱེས་ཀྱི་མིག་མཐའ་རུ་
གཉེར་མས་བསྐོར། ཁོའི་མིག་འབྲས་ཀྱི་མདོག་ནི་འཚིག་ཇ་ནག་ཁུའི་མདོག་ལྟར་སྨུག་
པོ་ཡིན་ལ། སྨུག་ནག་གི་མིག་ཟུང་གི་ནུས་པ་ཉམས་ཀྱི་ཡོད་པའི་རྐྱེན་གྱིས། ཁོས་དངོས་
པོ་ཞིག་ལ་ལྟ་སྐབས་མགོ་བོ་མདུན་ལ་བསྲིང་ཡོང་། བར་གསེང་ནས་འཛེར་མ་ཕྱིར་བུད་
པའི་ཁོའི་ཁ་ཤ་ནི་སྲབ་ཅིང་དམར།
ཁོས་ཐོ་བ་གནམ་ལ་འཕྱར་ནས་འཛེར་མ་སྐོར་ཞིག་རྡེབ་གྲབས་བྱེད་བཞིན་པའི་
སྐབས་དེར། དོས་འཁོར་གྱི་འགྲམ་དུ་ལངས་ནས་ཡོད་པའི་ཋོམ་ལ་གཅིག་བལྟས་
ཤིང་། ཁོའི་ལས་ཀར་བར་ཆད་བཏང་བའི་རྐྱེན་གྱིས་མིག་ནང་དུ་ཁྲོ་ཉམས་ཤིག་ཤར། དེ་
ནས་ཁོའི་མ་ནེ་མདུན་དུ་བསྲིངས་ཤིང་མིག་གིས་ཋོམ་གྱི་གདོང་པར་བལྟས་པ་ན། ཁོའི་
མིག་གིས་མཐོང་བ་དེ་ཅི་ཞིག་ཡིན་པ་ཁོའི་ཀླད་པས་རིམ་གྱིས་རྟོགས་བྱུང་། ཁོས་ལག་གི་
ཐོ་བ་དལ་མོས་ཐང་ལ་ཕབ་ཅིང་། ལག་གཡོན་པས་ཁ་ནང་གི་འཛེར་མ་རྣམས་ཕྱིར་བླངས།
དེ་ནས་ཁོས་རང་ཉིད་ལ་ཁེར་བཤད་རྒྱག་པ་བཞིན་ཨ་ཋོམ།” ཞེས་སྨྲས་ཤིང་། ཡང་བསྐྱར་
རང་ཉིད་ལ་གསལ་འདེབས་བྱེད་པ་བཞིན་ཨ་ཋོམ་ཁྱིམ་ལ་བསླེབས་འདུག"ཅེས་བཤད།
དེ་ནས་ཁོའི་མིག་མདངས་ལས་སེམས་ཁྲལ་གྱི་ཉམས་ཤིག་མངོན་ནས་སྐད་དམའ་མོས་
“ཨ་ཥོམ། ཁྱོད་བཙོན་ནས་བྲོས་ཡོང་བ་མིན་ནམ། ཁྱོད་སྦས་སྐུང་བྱེད་དུ་ཡོང་བ་མིན་ནམ།
ཞེས་དྲིས་རྗེས། ནན་ཏན་གྱིས་དྲིས་ལན་ལ་ཉན།
ཁཱོམ་གྱིས་མིན་ཡ། ང་བཟང་བཙོན་དུ་གློད་བྱུང་བས་ད་ལྟ་ང་ནི་རང་དབང་ཅན་ཡིན།
ཡིག་ཆའང་འདིར་ཡོད།” ཅེས་བཤད་རྗེས། དོས་འཁོར་འགྲམ་ངོགས་ཀྱི་སྐྱོར་མདའ་འོག་
མའི་སྟེང་དུ་ཁེན་ནས་ཡར་ལ་བལྟས་ཏེ་བསྡད།
ཥོམ་རྒན་པོས་རང་ཉིད་ཀྱི་ཐོ་བ་ཐང་ལ་འཇམ་པོས་བཞག་ཅིང་། ལག་ནང་གི་འཛེར་
མ་རྣམས་གློ་ཁུག་ཏུ་ཕྱིར་བླུགས་རྗེས། དོས་འཁོར་གྱི་འགྲམ་སྐྱོར་བརླ་བར་དུ་བླངས་ནས་
ཡང་ཤ་དོད་པོས་ཐང་ལ་མཆོངས། འོན་ཀྱང་། ཁོ་རང་ཉིད་ཀྱི་བུའི་འགྲམ་དུ་སླེབས་པ་ན།
ཅུང་ངོ་ཚ་བ་དང་དོགས་མི་བདེ་བ་ཤར་ཡོད་པ་འདྲ། དེ་ནས་ཁོས་“ཨ་ཋོམ། ང་ཚོ་ཁ་ལི་
ཧྥོར་ནེ་ཡ་མངའ་སྡེ་རུ་འགྲོ་རྩིས་བྱེད་བཞིན་ཡོད། འོན་ཀྱང་། ང་ཚོས་ཁྱོད་ལ་འཕྲིན་ཡིག་
ཅིག་བསྐུར་ནས་འདིའི་སྐོར་བཤད་རྩིས་ཡོད།” ཅེས་བཤད་ཅིང་། དེ་ནས་ཁོས་གོང་གི་
འཆར་གཞི་ད་ལྟ་སྣང་མེད་དུ་བཏང་ཆོག་པའི་བརྡ་རུ་མུ་མཐུད་དུ་"འོན་ཀྱང་། ད་ལྟ་ཁྱོད་
ཕྱིར་སླེབས་ཡོད་པས་ཁྱོད་ང་ཚོ་དང་མཉམ་དུ་སོང་ཆོག ཁྱོད་ཀྱང་སོང་ཆོག” ཅེས་བཤད།
སྐབས་དེར་ཁང་པའི་ནང་ནས་འཚིག་ཇའི་རྫ་མའི་ཁ་ལེབ་བརྡབས་པའི་སྒྲ་ཞིག་གྲག་ཡོང་
ཞིང་། ཋོམ་རྒན་པོས་མགོ་བོ་ཕྱིར་གཅིག་འཁོར་ནས་“འགྲོ། ཁོ་ཚོ་ཧོན་ཐོར་དུ་འཇུག ཅེས་
ཟེར་བཞིན་ཁོའི་མིག་མདངས་སྤྲོ་དགས་ཁེངས་ནས་“ཁྱོད་ཀྱི་ཨ་མར་ཁྱོད་ནམ་ཡང་ཕྱིར་
ཡོང་རྒྱུ་མ་རེད་བསམ་པའི་ཚོར་བ་སྡུག་པོ་ཞིག་སླེབས་ཡོད་ལ། མི་གཅིག་ཤི་སོང་བའི་
སྐབས་ཁོ་མོར་འབབ་རྒྱུ་ཡོད་པའི་ཁུ་སིམ་པའི་རྣམ་འགྱུར་དེ་ད་ལྟ་བབས་ནས་ཡོད། ཁ་ལི་
ཧྥོར་ནེ་ཡ་ལ་ཕྱིན་པ་ཡིན་ན་ཁྱོད་དང་གཏན་དུ་ངོ་ཐུག་གི་མ་རེད་བསམ་ནས། ཁོ་མོ་ང་ཚོ་
དང་མཉམ་དུ་འགྲོ་བར་འཐད་པ་མི་འབྱུང་གྲབས་བྱས་སོང་། ཞེས་བཤད། ཁང་པའི་ནང་
ནས་ཐབ་ཀའི་ཁ་ལེབ་ཀྱི་ཁྲོབ་སྒྲ་ཞིག་གྲག་ཡོང་‘འགྲོ། ཁོ་ཚོ་ཧོན་ཐོར་དུ་འཇུག” ཅེས་ཋོམ་
རྒན་པོས་བསྐྱར་ཟློས་བྱེད་བཞིན་ཁྱོད་ནམ་ཡང་ཁ་བྲལ་མེད་པ་ལྟར་ནང་དུ་འགྲོ། སོང་
ནས་ཁྱོད་ཀྱི་ཨ་མས་ཅི་ཟེར་ལ་བལྟ ཞེས་བཤད་ཅིང་། དེ་ནས་ཁོས་གཞི་ནས་ཁོམ་ལ་
རེག་ཙམ་བྱས། ཁོས་ཁ་སྐྱེངས་པའི་རྣམ་པས་ཋོམ་གྱི་ཕྲག་པར་འཆང་ཙམ་བྱས་རྗེས་ལག་
པ་མགྱོགས་པོར་ཕྱིར་བསྡུས་ཤིང་། དེ་ནས་ཁོས་ཇིམ་ཁ་སེ་ལ་གཅིག་བལྟས།
ཁཱོམ་གྱིས་ཨ་ཕ། ཁྱོད་ཀྱིས་ཆོས་དཔོན་ཁོང་ངོ་ཤེས་རྒྱུ་རེད། ཁོ་ང་དང་མཉམ་དུ་ཡོང་
བ་ཡིན ཞེས་བཤད།
“ ཁོ་ཡང་བཙོན་དུ་སོང་བ་རེད་དམ།
"མ་རེད། ང་ཁོ་དང་ལམ་ནས་ཐུག་སོང་། ཁོ་ས་ཆ་གཞན་ལ་ཕྱིན་པ་རེད།
ཨ་ཕས་ཁོ་ལ་དྲོད་ཁོལ་ལྡན་པའི་ལག་འཇུ་ཞིག་བྱས། ཁྱེད་རང་འདིར་ཕེབས་པར་
དགའ་བསུ། སྐུ་ཞབས།
ཁ་སེ་ཡིས་ང་འདིར་ཡོང་ཐུབ་པ་ཧ་ཅང་དགའ་བོ་བྱུང་། བུ་ཞིག་རང་ཁྱིམ་དུ་ཕྱིར་ཡོང་
བའི་གནས་ཚུལ་འདི་ནི་དངོས་གནས་མཐོང་རིན་ཡོད་པའི་དོན་དག་ཅིག་རེད། མཐོང་
རིན་ཡོད་པའི་དོན་དག་ཅིག་རེད།" ཅེས་བཤད།
ཨ་ཕའི་ངག་ནས་རང་ཁྱིམ ཞེས་ཤོར།
ཆོས་དཔོན་གྱིས་“རང་ཉིད་ཀྱི་ཁྱིམ་མིའི་སར།" ཞེས་མགྱོགས་པོར་རང་ཉིད་ཀྱི་སྐད་
ཆར་དག་བཅོས་བྱས་ནས་ང་ཚོ་མདང་དགོང་ཁྱེད་ཚོའི་ཁང་ཁྱིམ་ཡོད་ས་དེ་རུ་བསྡད་
པ་ཡིན།” ཞེས་བཤད།
ཨ་ཕས་མ་ནེ་ཕྱིར་བསྲིངས་ནས་ལམ་བུའི་ཕྱོགས་སུ་ཡུད་ཙམ་ཕྱིར་བལྟས་བྱས། དེ་
ནས་ཁོ་ཋོམ་ལ་ཁ་འཁོར་ནས་“ང་ཚོས་ག་འདྲ་བྱས་ན་བཟང་ངམ།” ཞེས་དགའ་སྤྲོ་འཁོལ་
བོས་ང་ནང་དུ་སོང་ནས། 'འདིར་མགྲོན་པོ་འགའ་རེས་ཞོགས་ཇ་འཐུང་དགོས་ཟེར།'
ཞེས་ཟེར་ན་དགའམ། ཡང་ན་ཁྱོད་ཐད་ཀར་ནང་ལ་སོང་ནས། ཁོ་མོས་ཁྱོད་མཐོང་བའི་
བར་དུ་དེ་གར་ལངས་ནས་བསྡད་ན་དགའ། ཇི་ལྟར་བྱས་ན་བཟང་།” ཞེས་ཟེར་བཞིན་
ཁོའི་གདོང་པར་སྤྲོ་དགའི་གསོན་ཤུགས་རྒྱས།
ཁཱོམ་གྱིས་‘ ཁོ་མོ་ཧོན་ཐོར་དུ་འཇུག་མི་རུང་། ཁོ་མོར་དངངས་སྐྲག་སློང་མི་རུང་།” ཞེས་
བཤད།
ལྷོད་ལྷོད་ཀྱིས་འཁྱམ་བཞིན་པའི་རྫི་ཁྱི་གཉིས་དགའ་ལྷང་ལྷང་གིས་ཡར་རྒྱུག་ཡོང་གི་
འདུག་ལ། དེ་ནས་ཁོ་གཉིས་ཀྱིས་མི་རྒྱུས་མེད་ཀྱི་དྲི་མ་ཚོར། དེ་བས་དེ་ཚོས་དོགས་ཟོན་གྱི་
སྒོ་ནས་ཕྱི་ནུར་བྱས་ནས་གནས་ཚུལ་ལ་ལྟ་ཞིབ་བྱས་ཤིང་། མཇུག་མ་གཉིས་ཀ་བར་སྣང་
དུ་ཉམས་ཚོད་ལེན་པའི་ཚུལ་གྱིས་དལ་མོས་གཡུག འོན་ཀྱང་། ཁོ་ཚོའི་མིག་དང་སྣ་
གཉིས་ཀྱིས་དགྲ་བོ་ཡིན་མིན་དང་ཉེན་ཁ་ཡོད་མེད་ལ་ལྟ་ཞིབ་བྱེད་པར་བྲེལ། དེ་གཉིས་
ལས་གཅིག་གིས་མཇིང་པ་སྔུན་ལ་བསྲིངས་ནས་དལ་མོས་མདུན་ལ་ཡོང་ཞིང་། འབྲོ་ཆོག་
ཆོག་གི་གྲ་སྒྲིག་དང་བཅས་དལ་མོ་དལ་མོས་ཋོམ་གྱི་རྐང་པའི་རྩར་ཡོང་ནས། ཁོའི་རྐང་
པར་སུར་སྒྲ་ཆེན་པོས་དྲི་སྣོམ་བྱས། དེ་ནས་ཁོ་ཕྱིར་ནུར་ནས་ཨ་ཕ་ལ་བལྟས་ནས་ཁོའི་
མིག་བརྡ་ལ་སྒུག ཁྱི་གཞན་པ་དེ་དེ་འདྲའི་སྙིང་སྟོབས་ཅན་ཞིག་མ་རེད། འོན་ཀྱང་། ཁོས་
ཀྱང་རང་ཉིད་ཀྱི་བརྩི་མཐོང་མི་བརླག་པའི་ཆེད་དུ་སྟེང་དུ་རྒྱུག་ས་ཞིག་འཚོལ་གྱི་
འདུག་ལ། སྐབས་དེར་ཁོས་རང་ཉིད་ཀྱི་འགྲམ་དུ་ཁྱར་ཁྱོར་གྱིས་འགྲོ་བཞིན་པའི་བྱ་མོ་
དམར་པོ་དེ་མཐོང་ཞིང་། ཁོ་དེ་མ་ཐག་ཏུ་དེའི་སྟེང་དུ་བརྒྱུགས། བྱ་མོས་དྲག་ཏུ་ཁྲོས་
པའི་ཀོག་སྒྲ་བསྒྲགས་ཤིང་། དེ་ནས་བྱ་སྤུ་དམར་པོ་འགའ་རེ་གནམ་ལ་སྟོར། དེ་བས་བྱ་
མོས་ཐུང་ལ་སྟུག་པའི་གཤོག་པ་རྡེབ་བཞིན་ཕར་བྲོས་པས། ཁྱི་གུས་ཁེངས་དྲེགས་དང་
བཅས་ཕར་ཕྱོགས་ཀྱི་མི་རྣམས་ལ་བལྟས་ཤིང་། དེ་ནས་ཐལ་རྡུལ་ཁྲོད་དུ་ལྷོད་སེ་བསྡད་
ནས། ཡིད་ཚིམས་པའི་རྣམ་འགྱུར་དང་བཅས་མཇུག་མས་ས་ལ་རྡུང་ཙམ་རྡུང་ཙམ་བྱས།
ཨ་ཕས་‘འགྲོ་ཡ། ད་ནང་དུ་འགྲོ། ཁོ་མོས་ཁྱོད་རང་མཐོང་དགོས་ཡོད། ཁོ་མོས་ཁྱོད་
རང་མཐོང་བའི་སྐབས་ཀྱི་གདོང་མདོག་ལ་ངས་བལྟ་དགོས། ཁོ་མོས་མགྱོགས་པོར་ཞོགས་
ཇ་འཐུང་དུ་འབོད་ཀྱི་རེད། ངས་ཁོ་མོས་ཚྭ་སྙལ་ཕག་ཤ་སླ་ངའི་ནང་དུ་བརྡབས་པ་གོ་
ནས་ཡུད་ཙམ་ཕྱིན་སོང་།" ཞེས་ཟེར་བཞིན། ཁོས་ཁོ་ཚོའི་སྣེ་ཁྲིད་ནས་ཐལ་རྡུལ་འཇམ་པོ་
བབས་ཡོད་སའི་སྒོ་ར་བརྒྱུད་ནས་སོང་། ཁང་པ་འདིར་སྒོ་ཁྱམས་མེད་ལ། སྐས་ཐེམ་ཞིག་ཏུ་
འཛེག་མ་ཐག་ཏུ་ཐད་ཀར་སྒོ་ནང་དུ་སླེབས་ཡོད། སྒོ་འགྲམ་དུ་གཙབ་གདན་ཞིག་བཞག་
ཡོད་ལ། ལོ་ངོ་མང་པོར་གཙབ་གཏུབ་ལ་སྤྱད་པའི་དབང་གིས་དེའི་ངོས་དེ་ད་ལྟ་སྙོམས་
ཤིང་འཇམ། ལོ་ཟླའི་ཐལ་རྡུལ་གྱིས་ཁང་པའི་ཕྱི་ངོས་རྣམས་ཡུན་གྱིས་ཟོས་པའི་རྐྱེན་གྱིས།
ད་ལྟ་ཁང་པའི་ཕྱི་ཁེབས་ཀྱི་ཤིང་ལེབ་སྟེང་གི་ཤིང་རིས་རྣམས་གཏིང་ཟབ་མོ་གྱུར་ཡོད།
ལྕང་མ་བུས་པའི་དུད་དྲི་ཞིག་ཁ་དབུགས་ཀྱི་ནང་དུ་ཁྱབ་ནས་ཡོད་ཅིང་། ཁོ་ཚོ་ཁང་སྒོའི་
ཉེ་སར་སླེབས་པ་དང་ཆབས་ཅིག་ཏུ་ཚྭ་སྙལ་ཕག་ཤ་བརྔོས་པའི་དྲི་མ་དང་། སོབ་གོར་སྨུག་
སྐྱའི་དྲི་མ། རྫ་མའི་ནང་དུ་མཆོང་ལྡིང་བྱེད་བཞིན་པའི་འཚིག་ཇའི་དྲི་མ་བཙན་པོ་བཅས་
ཕྱི་ལ་འཐུལ་ནས་ཡོང་། ཨ་ཕ་སྒོ་ལམ་བར་དུ་སོང་ནས་ཐུང་ལ་ཞེང་ཆེ་བའི་གཟུགས་པོས་
སྒོ་མོ་བཀག་སྟེ་ཨ་མ་ལགས། འདིར་ལམ་འགྲུལ་པ་སྐོར་ཞིག་སླེབས་འདུག་ལ། ཁོ་ཚོས་
ཟ་རྒྱུ་རེ་སྟེར་རྒྱུ་མེད་དམ་ཟེར་གྱི་འདུག ཅེས་བཤད།
ཥོམ་གྱིས་རང་ཉིད་ཀྱི་ཨ་མའི་སྐད་ངག་གོ་བྱུང་ལ།དེ་ནི་སྔར་བཞིན་འཇམ་ཞིང་ལྷོད་
ལ་མཛའ་ཞིང་དུལ། ཁོ་མོས་ཁོ་ཚོར་ཡོང་དུ་ཆུག་དང་། ང་ཚོར་བཟའ་རྒྱུ་མང་པོ་འདུག་
པས། ལག་པ་བཀྲུས་ནས་ཤོག་ལོབ། བག་ལེབ་བཟོས་ཟིན་ཞིང་། ད་ལྟ་ཚྭ་སྙལ་ཕག་ཤ་
བླངས་ན་དེ་ཡིན ཞེས་བཤད། སྐབས་དེར་ཐབ་ཐོག་ནས་དྲག་ཏུ་ཁྲོས་པའི་ཞག་ཚིལ་གྱི་
ཚིར་སྒྲ་གྲག་ཡོང་།
ཨ་ཕ་ནང་དུ་སོང་ནས་འགྲོ་ལམ་ཕྱེས་བྱུང་ལ། ཁོམ་གྱིས་རང་ཉིད་ཀྱི་ཨ་མ་ལ་བལྟས་
ནས་བསྡད། ཁོ་མོས་རྔོད་སླང་ནང་ནས་གུག་གུག་ཏུ་འཁྱིལ་བའི་ཕག་ཤ་དུམ་བུ་ཞིག་ཡ
ལེན་བཞིན་འདུག་ཅིང་། སྲེག་ཐབ་ཀྱི་སྒོ་ཕྱེས་ཡོད་པའི་རྐྱེན་གྱིས། སོབ་གོར་སྨུག་སྐྱའི་
སླ་ང་ཆེན་པོ་ཞིག་གིས་ཕར་ཕྱོགས་སུ་སྒུག་ནས་ཡོད་པ་མཐོང་ཐུབ། ཁོ་མོས་སྒོའི་ཕྱོགས་
སུ་བལྟས་མོད། འོན་ཀྱང་། ཉི་འོད་དེ་ཋོམ་གྱི་རྒྱབ་ལོགས་ནས་ཚུར་འཕྲོས་ཡོད་པའི་རྐྱེན་
གྱིས། ཁོ་མོས་བཀྲག་མདངས་ཆེ་བའི་ཉི་འོད་སེར་པོས་མཐའ་ཐིག་བཀོད་ཡོད་པའི་གྲིབ་
གཟུགས་ནག་པོ་ཞིག་མ་གཏོགས་ཅི་ཡང་མཐོང་མ་ཐུབ། ཁོ་མོས་དགའ་ཚོར་གྱིས་མགོ་
བོ་ལྡེམ་བཞིན་"ནང་དུ་ཤོག སྟབས་ཀ་འགྲིག་ནས་ངས་ད་ནངས་བག་ལེབ་མང་པོ་ཞིག་
བཟོས་ཡོད།" ཅེས་བཤད།
ཥོམ་གྱིས་མིག་གིས་ནང་དུ་ཅེར་བཞིན་ལངས་ནས་བསྡད། ཨ་མ་ནི་གཟུགས་སྟོབས་
ཆེ་རུང་རྒྱགས་པ་མ་ཡིན་ལ། བུ་ཕྲུག་བཙའ་སྐྱོང་དང་རྒྱུན་རིང་ངལ་རྩོལ་གྱི་དབང་གིས་
ལང་ཚོའི་མཛེས་ཆ་ཡལ་ཡོད། ཁོ་མོས་རས་ཆ་སྐྱ་བོ་ལས་བཟོས་པའི་ཁོད་ཡངས་ལྭ་རིང་
ཞིག་གྱོན་ཡོད། ལྭ་བ་འདིའི་སྟེང་དུ་སྔོན་ཆད་མེ་ཏོག་གི་རི་མོ་ཡོད་མྱོང་ཡང་། རྗེས་སོར་
རིམ་གྱིས་ཚོན་མདངས་ཡོངས་སུ་ཡལ་སོང་བས། ད་ལྟ་སྔོན་ཆད་མེ་ཏོག་གི་རི་མོ་ཡོད་
མྱོང་སའི་ཤུལ་རྣམས་རི་མོ་མེད་པའི་རྒྱབ་ལྗོངས་ལས་ཅུང་ཟད་དཀར་ཞད་ཆེ་བ་ཙམ་དུ་
ཟད། ལྭ་བ་དེ་ཁོ་མོའི་ལོང་ཚིགས་བར་དུ་སླེབས་ཡོད། ཁོ་མོའི་སྟོབས་དང་ཞེང་ཆེ་བའི་
རྐང་རྗེན་དེ་པང་གཅལ་སྟེང་དུ་འཁྱུག་རྩལ་མྱུར་མོས་ཕར་རྒྱུག་ཚུར་རྒྱུག་བྱེད། ཁོ་མོའི་
ཕྲ་ལ་སྔོ་སྐྱར་གྱུར་པའི་སྐྲ་ལོ་དེ་ནི་ལྷོད་ཅིང་གཟེངས་པའི་མདུད་པ་ཞིག་གིས་ལྟག་རྒྱབ་
ཏུ་མནན། ཁོ་མོའི་སྟོབས་ཆེ་ཞིང་སྨེ་བས་གང་བའི་དཔུང་པའི་སྟེང་གི་ཕུ་ཐུང་དེ་གྲུ་མོའི་
བར་དུ་བརྫེས་ནས་ཡོད། ཁོ་མོའི་ལག་མགོ་དེ་རྒྱགས་ཤིང་རིལ་ལ་འཇམ་ཞིང་མཉེན་པས་
བུ་མོ་ཆུང་ཆུང་ཞིག་གི་ལག་པ་དང་འདྲ། ཁོ་མོས་ཉི་འོད་ཁྲོད་དུ་ཅེར་གྱིས་བལྟས། ཁོ་མོའི་
ངོ་གདོང་འཇམ་པོ་མ་ཡིན་མོད། གདོང་ལ་བྱམས་བརྩེའི་འཛུམ་མདངས་མངོན། ཁོ་མོའི་
སྨུག་མདངས་བབས་པའི་མིག་ཟུང་གིས་སྐྱོ་གར་འདྲ་མིན་སྣ་ཚོགས་ཤིག་ཉམས་སུ་མྱངས་
པ་འདྲ་ལ། ན་ཟུག་དང་སྡུག་བསྔལ་མཐའ་དག་སྐས་ཐེམ་ལྟར་རེ་རེ་བཞིན་འཛེགས་ནས།
ད་ལྟ་ཡོངས་སུ་ཞི་གནས་སུ་སླེབས་ཤིང་འཕགས་པའི་གོ་འཕང་དངོས་སུ་ཐོབ་ཡོད་པ་
འདྲ། ཁོ་མོས་ཁྱིམ་ཚང་འདིའི་ནང་གི་རང་ཉིད་ཀྱི་གོ་ས་དེ་ཅི་ཡིན་ཤེས་ནས་དང་དུ་བླངས་
ཤིང་། དགའ་བསུ་བྱེད་པ་དང་འདྲ་ལ། གོ་ས་དེ་ནི་སུ་ཞིག་གིས་ཀྱང་འཛིན་མི་ཐུབ་པའི་
ཁྱིམ་ཚང་གི་བཙན་རྫོང་ཁོ་ན་དེའོ།། ཁོ་མོས་ན་ཟུག་དང་འཇིགས་པ་ཡོད་ཚད་ངོས་འཛིན་
མ་བྱས་ན་ཋོམ་རྒན་པོ་དང་བྱིས་པ་ཚོས་ཀྱང་དེ་དག་ཅི་ཡིན་ངོས་མི་ཟིན་པ་འདྲ་བས། ཁོ་
མོས་ན་ཟུག་དང་འཇིགས་པ་མཐའ་དག་རང་ངོས་ནས་ངོས་ལེན་མི་བྱེད་རྒྱུ་སྦྱོང་བརྡར་
བྱས་ཡོད། ནམ་ཡང་དགའ་འོས་པའི་དོན་དག་ཅིག་འབྱུང་སྐབས། ཁོ་ཚོས་རྒྱུན་དུ་དགའ་
སྤྲོ་དེ་ཁོ་མོའི་ངོ་ན་མཐོང་རྒྱུ་ཨེ་ཡོད་ལྟ་བཞིན་ཡོད་པའི་རྐྱེན་གྱིས། ནམ་རྒྱུན་ཚུལ་དང་མི་
མཐུན་པའི་གནས་ཚུལ་འོག་ནས་ཀྱང་ཁོ་མོས་གད་མོ་རེ་སློང་ཐབས་བྱེད་པ་ནི་ཁོ་མོའི་
གོམས་གཤིས་ལྟ་བུར་གྱུར་ཡོད། འོན་ཀྱང་། ལྷོད་འཇགས་ནི་དགའ་སྤྲོ་ལས་ཀྱང་གལ་
ཆེ་ཞིང་། བརྟན་བརླིང་ནི་ཡིད་རྟོན་བྱ་རུང་བ་ཞིག་ཡིན་པས། ཁྱིམ་ཚང་ནང་གི་ཁོ་མོའི་
རླབས་ཆེན་དང་ཞི་དུལ་གྱི་གོ་ས་བརྒྱུད་ནས་ཁོ་མོས་གཟི་བརྗིད་དང་དྭངས་གཙང་བརྟན་
བརླིང་གི་མཛེས་པ་ཕྱི་རུ་མངོན་པར་བྱས་ཡོད། ཁོ་མོའི་གོ་གནས་ནི་ལྷ་རྗེ་ལྟ་བུ་ཞིག་
ཡིན་པའི་ཆ་ནས། ཁོ་མོའི་ལག་ཟུང་བརྟན་ཞིང་ལྷོད་ལ་ཞི་འཇམ་དུ་གྱུར་ཡོད་ཅིང་། ཁོ་
མོའི་གོ་གནས་དེ་དབྱེན་འདུམ་པ་ལྟ་བུ་ཞིག་ཡིན་པའི་ཆ་ནས། གནད་དོན་ཐག་གཅོད་ཀྱི་
ཐད་ཚོར་བའི་དབང་དུ་མ་སོང་བ་དང་སྐྱོན་གྱི་དབང་དུ་མ་བཏང་བའི་ལྷ་མོ་ལྟ་བུ་ཞིག་ཏུ་
གྱུར་ཡོད། གལ་སྲིད་ཁོ་མོ་གཡོ་ན་ཁྱིམ་ཚང་ལའང་གཡོ་འགུལ་ཐེབས་པ་ཁོ་མོས་ཤེས་ཀྱི་
ཡོད་པ་འདྲ་ལ། གལ་སྲིད་ཁོ་མོ་སོམ་ཉི་དང་འུ་ཐུག་གི་གནས་སུ་ལྷུང་ཚེ། ཁྱིམ་ཚང་འདི་
ཡང་འཇིག་རྒྱུ་ཡིན་ཞིང་། ཁྱིམ་ཚང་འདི་འཁོར་སྐྱོད་བྱེད་པའི་འདུན་པ་ཉམས་རྒྱུ་ཡིན་
པའང་ཁོ་མོས་ཤེས་ཀྱི་ཡོད་པ་འདྲ།
ཁོ་མོས་ཉི་འོད་འཕྲོས་པའི་སྒོ་རའི་ཕྱོགས་སུ་བལྟས་ཤིང་། མི་ཞིག་གི་གྲིབ་གཟུགས་
ནག་པོ་དེ་ལ་བལྟས། ཨ་ཕ་ཁོ་མོའི་འགྲམ་དུ་ལངས་ནས་སྤྲོ་དགའི་ངང་ནས་འདར་འགུལ་
བྱེད་བཞིན་དུ་"ནང་དུ་ཤོག ནང་དུ་ཕེབས་ཤོག སྐུ་ཞབས།" ཞེས་བཤད་པས། ཋོམ་གྱིས་ཁ་
སྐྱེངས་པའི་རྣམ་པས་སྒོ་ཐེམ་གོམ་པས་བགོམས།
ཁོ་མོས་རྔོད་སླང་འགྲམ་ནས་སྤྲོ་སྣང་འཁོལ་བོས་ཡར་བལྟས། དེ་ནས་ཁོ་མོའི་ལག་
པ་དལ་མོར་ཁོ་མོའི་འགྲམ་ངོས་ནས་དམའ་སར་ལྷུང་བྱུང་ལ། ཁོ་མོའི་ལག་གི་རྔོད་ཚེབ་
དེ་པང་གཅལ་སྟེང་དུ་ཁྲོབ་སྒྲ་དང་བཅས་ལྷུང་། ཁོ་མོའི་མིག་ཟུང་གདངས་ཤིང་། མིག་གི་
རྒྱལ་མོའམ་མིག་འབྲས་དེ་ཁ་ཞེང་ཡངས་པོར་བཀྱེད། ཁོ་མོས་ཁ་གདངས་ནས་དབུགས་
རིང་ལྗིད་མོ་ཞིག་བླངས་རྗེས་མིག་ཟུང་བཙུམ་ནས་"དཀོན་མཆོག་ཐུགས་རྗེ་ཅན་པོ།
ཨོ་དཀོན་མཆོག་ཐུགས་རྗེ་ཅན་པོ།" ཞེས་ངག་ནས་མུར་མུར་དུ་བཏོན་ཞིང་། དེ་རྗེས་གློ་
བུར་དུ་གདོང་ལ་སེམས་ཁྲལ་གྱི་ཉམས་ཤིག་བབས་ནས་ཨ་ཋོམ། ཁོ་ཚོས་ཁྱོད་རྗེས་འདེད་
གཏོང་གི་མེད་དམ། ཁྱོད་བཙོན་བྱོལ་གྱིས་བྲོས་ཡོང་བ་མིན་ནམ།” ཞེས་བཤད།
ཁཱོམ་གྱིས་"མིན། ཨ་མ། ང་བཟང་བཙོན་དུ་བཏང་བ་ཡིན། བཟང་བཙོན་ཡིག་ཆའང་
འདིར་ཡོད།' ཅེས་ཟེར་བཞིན་བྲང་གི་གློ་ཁུག་ལ་རེག་ཙམ་བྱས།
ཁོ་མོ་རྐང་རྗེན་གྱིས་ཁཱོམ་གྱི་ཕྱོགས་སུ་མཉེན་ལྕུག་དང་བཅས་ཁུ་སིམ་པོས་སླེབས་བྱུང་
ཁོ་མོའི་གདོང་པར་ཐེ་ཚོམ་གྱི་དྲི་རྟགས་ཀྱིས་གང་། ཁོ་མོའི་ལག་པ་ཆུང་ཆུང་དེས་ཁོའི་
དཔུང་པར་རེག་ནས་ཁོའི་དཔུང་པའི་ཤ་གནད་ཀྱི་གྲིམ་ལྷོད་ལ་བརྟགས། དེ་ནས་ལོང་བ་
ཞིག་གི་ཕྱག་རྒྱ་བྱེད་པ་ལྟར་ཁོའི་མཁུར་མགོ་ལ་ལག་མཛུབ་ཀྱིས་མྱུལ། སྐབས་དེར་ཁོ་
མོའི་གདོང་པར་དགའ་སྐྱོ་འདྲེས་མའི་སྣང་བ་ཞིག་ཤར། ཋོམ་གྱིས་རང་ཉིད་ཀྱི་མ་མཆུ་སོ་
བར་དུ་བཙིར་ནས་སོ་འབྲད་བྱས། ཁོ་མོའི་མིག་ཟུང་གིས་སོམ་ཉིའི་རྣམ་པ་དང་བཅས་
རིམ་གྱིས་ཁོའི་སོ་བར་དུ་བཙིར་བའི་མཆུ་ཏོ་ལ་བལྟས་པ་ན། ཁོའི་སོ་འོག་ཏུ་འཕྲེད་དུ་
བརྒྱུགས་པའི་ཁྲག་རྩའི་དམར་ཐིག་མཐོང་ཐུབ་ལ། མཆུ་ཏོའི་སྐྱི་ལྤགས་འོག་གི་ཁྲག་
རྒྱུན་ཡང་མཐོང་ཐུབ། དེ་ནས་ཁོ་མོའི་དྲན་ཤེས་ཕྱིར་སླེབས་བྱུང་ལ། སླར་ཡང་དྲན་པ་རྣལ་
དུ་ཕབ་ནས་རང་ཉིད་ཀྱི་ལག་པ་མགྱོགས་པོར་མར་བླངས། ཁོ་མོའི་དབུགས་རྒྱུན་དྲག་པོ་
གློ་བུར་དུ་ཕྱིར་སླེབས་ནས་“རེད་ཡ།” ཞེས་ཁོ་མོས་སྐད་གསང་མཐོན་པོས་“ཅུང་མིན་ན་ང་
ཚོས་ཁྱོད་རང་བསྐྱུར་ནས་བུད་སོང་བ་ཡིན་ལ། དེ་ལྟར་ཕྱིན་སོང་བ་ཡིན་ན་ཁྱོད་ཀྱིས་ང་
ཚོ་ཅི་འདྲ་བྱས་ནས་འཚོལ་ཐུབ་བམ་བསམ་གྱི་ཡོད།" ཅེས་ཟེར་བཞིན་ཐང་གི་རྔོད་ཚེབ་
དེ་ཕྱིར་ལག་ཏུ་བླངས་ནས། རྔོད་སླང་ནང་གི་ཁྲོག་ཁྲོག་ཏུ་འཁོལ་བཞིན་པའི་ཞག་ཚིལ་
དཀྲུག་དཀྲུག་ཅིག་བཏང་རྗེས། སོབ་སོབ་ཏུ་འཁྱིལ་ཞིང་ཁ་ཏོག་ནག་པོར་གྱུར་པའི་ཕག་
ཤ་ལེབ་མོ་ཞིག་ཕྱིར་ཕྱུང་། དེ་རྗེས་ཁོ་མོས་ལྷོག་ལྷོག་ཏུ་འཁོལ་བཞིན་པའི་འཚིག་ཇའི་རྫ་
མ་དེ་ཐབ་ཀའི་ལྟག་ཏུ་བཞག
ཋོམ་རྒན་པོས་ཁོང་དགོད་བྱེད་བཞིན་ཁྱོད་རང་མགོ་སྐོར་འོག་ཏུ་ཚུད་མ་བྱུང་ངམ།
འོ་ལེ། ང་ཚོས་ཁྱོད་ལ་མགོ་སྐོར་གཏོང་བསམ་པ་ཡིན་ལ་གཏོང་ཡང་ཐུབ་སོང་། མགོ་ལ་
ཐོ་བ་ཕོག་པའི་ལུག་ཅིག་དང་འདྲ་བར་འགུལ་མེད་དུ་ལུས་སོང་ཨ། ཨ་མེས་འདིར་ཡོད་
ན་ཨང་། ཁྱོད་རང་ནི་གཅིག་གིས་མགོ་ལ་ལྕགས་ཐོ་ཡིས་གཞུས་པ་ལྟར་འགུལ་མེད་དུ་
ལངས་ནས་གདའ། གལ་སྲིད་འདི་ཨ་མེས་ཀྱིས་མཐོང་ཡོད་རྒྱུ་ན། སྔོན་ཆད་ཨལ་གྱིས་
དམག་མིའི་རླུང་གྲུ་ཆེན་པོར་མེ་མདའ་འཕེན་སྐབས་ཀྱི་བྱེད་སྟངས་ལྟར། ཁོ་དགའ་མཆོང་
བྱས་ནས་ཡང་བསྐྱར་རང་ཉིད་ཀྱི་དཔྱི་ཚིགས་ཕུད་ཡོད་ངེས་རེད། རེད་ཡ། སྔོན་ཆད་ཅིག་
ལ་དམག་མིའི་རླུང་གྲུ་ལེ་དབར་ཕྱེད་ཙམ་པ་དེ་འདྲ་ཆེན་པོ་ཞིག་འདི་ཕྱོགས་སུ་ཡོང་བའི་
སྐབས་དེར། ཨལ་གྱིས་ང་ཚོའི་མེ་མདའ་དེ་འཁྱེར་ནས་རླུང་གྲུ་ལ་མེ་མདའ་འཕངས་པ་
རེད། སྐབས་དེར་ཨ་མེས་ཀྱིས་སྐད་ཅོར་རྒྱག་བཞིན། 'འཕུར་གྲུ་དེ་ལ་མེ་མདའ་མ་འཕེན།
མི་རྒན་པ་ཞིག་ཡར་སོང་ནས་ཅི་ཡིན་བལྟ་བའི་བར་དུ་སྒུགས་ཤིག་ཅེས་ཟེར་བཞིན་ཁོས་
རང་ཉིད་ལ་ཤུགས་ཀྱིས་བརྡབས་པས་རང་ཉིད་ཀྱི་དཔྱི་ཚིགས་ཕུད་པ་རེད།” ཅེས་བཤད།
ཨ་མས་འཛུམ་དམུལ་དམུལ་དུ་དགོད་བཞིན་ཆ་སྒམ་ལས་ཀྲིན་གྱི་སྡེར་མ་བརྩེགས་
མ་ཞིག་བླངས།
ཥོམ་གྱིས་་ཨ་མེས་གང་དུ་ཡོད། རྒད་པོ་འཚུབ་པོ་དེ་མཐོང་རྒྱུ་མི་འདུག་ཨ།” ཞེས་དྲིས།
ཨ་མས་སྡེར་མ་རྣམས་ཐབ་ཚང་གི་སྒྲོག་ཙེའི་སྟེང་དུ་བསྒྲིགས་ཤིང་། དེ་དག་གི་འགྲམ་
དུ་ཕོར་པ་རྣམས་སྤུངས། དེ་ནས་ཁོ་མོས་གསང་གཏམ་ཤོད་པའི་ཚུལ་གྱིས་" ཁོ་དང་ཨ་ཕྱི་
གཉིས་ཀ་ཕར་ཕྱོགས་འབྲུ་ཁང་དུ་ཉལ་ཡོད། ཁོ་གཉིས་དགོང་མོ་ཐེངས་མང་པོར་མལ་
ལས་ལངས་དགོས་པས། ཁྱིམ་ནས་ཉལ་ན་མཚན་མོར་ཕྲུ་གུ་ཚོའི་སྟེང་དུ་རྡོག་བརྫིས་
ཐེབས་ཀྱི་འདུག" ཅེས་བཤད།
ཨ་ཕ་སྐད་ཆའི་བར་དུ་མཆོངས་ནས་རེད་ཡ། ཨ་མེས་དགོང་མོ་རྟག་པར་སྐུ་རླུང་
ལངས་ཀྱི་ཡོད། དགོང་མོ་གཅིག་ལ་ཁོས་ཝིན་ཧྥིལད་ཀྱི་སྟེང་དུ་རྡོག་བརྫིས་ཐེབས་
ཤིང་། ཝིན་ཧྥིལད་ཀྱིས་ཁོ་ལ་སྡིགས་དམོད་བཏང་བས་ཨ་མེས་སྐུ་རླུང་ཆེན་པོ་ལངས་
ཤིང་། རང་ཉིད་ཀྱི་ཆུ་རས་ཀྱང་རློན་པ་བཟོས་སོང་། དེས་ཨ་མེས་སྐུ་རླུང་ལྷག་ཏུ་ལངས་
སུ་བཅུག་ཅིང་། ཅུང་མ་འགོར་བར་བཟའ་མི་ཚང་མ་ཁ་འཛིང་གི་ནང་དུ་ལྷུང་།" ཞེས་
བཤད་ཞོར་དགོད་ཞོར་དུ་་རེད་ཡ། ང་ཚོས་འཚོ་བ་འཁྲུག་ཆ་དོད་པོ་རོལ་བ་ཡིན། དགོང་
མོ་གཅིག་ལ་བཟའ་མི་ཚང་མས་ཁ་རྩོད་དང་སྡིགས་མོ་བྱེད་བཞིན་པའི་སྐབས་སུ་ཁྱོད་ཀྱི་
གཅུང་པོ་ཨལ། རེད། ཁོ་ད་ལྟ་ཕོ་གསར་རིག་རྒོད་ཅིག་ཏུ་གྱུར་ཡོད། ཁོས་ཨ་མེས་ལ། 'ཨ་
མེས་འཆི་མེད་པོ། ཁྱོད་མཚོ་ཇག་བྱེད་དུ་ཅིའི་ཕྱིར་མ་སོང་བ་ཡིན།' ཞེས་སྡིགས་པར། ཨ་
མེས་སྐུ་རླུང་ཤུགས་ཆེན་ལངས་ནས་མེ་མདའ་ལེན་དུ་ཤོར། ཨལ་དགོང་མོ་དེར་ཞིང་ཁའི་
ནང་དུ་ཉལ་དགོས་འཁེལ་བ་རེད། འོན་ཀྱང་། དེང་སང་ཨ་མེས་དང་ཨ་ཕྱི་གཉིས་ཀ་འབྲུ་
ཁང་ནང་དུ་ཉལ་བཞིན་ཡོད།” ཅེས་བཤད།
ཨ་མས་" ཁོ་ཚོ་དེ་ནས་ག་དུས་ཡར་ལངས་འདོད་ན་ལངས་ཆོག་ལ། ག་དུས་ཕྱིར་
འབུད་འདོད་ན་བུད་ཆོག ཨ་ཕ། ཁྱོད་སོང་ནས་ཁོ་ཚོར་ཋོམ་ཕྱིར་སླེབས་འདུག་ལོབ་ཤོག
ཁོ་ད་ཨ་མེས་ཀྱིས་ཆེས་གཅེས་ཤོས་དེ་ཡིན།" ཞེས་བཤད།
ཨ་ཕས་ཡིན་དང་ཡིན། དངོས་གནས་བྱས་ན་ངས་ཁོ་ཚོར་སྔ་ས་ནས་བརྡ་བཏང་ན་
འགྲིག་པ་རེད།” ཅེས་ཟེར་བཞིན་ཕྱི་ལོགས་སུ་བུད་ནས་སྒོ་ར་བརྒྱུད་དེ་ལག་པ་གཉིས་ཀ་
མཐོན་པོར་གཡུག་བཞིན་སོང་།
ཥོམ་གྱིས་ཁོའི་རྒྱབ་གཟུགས་ལ་བལྟས་ནས་ཡོད་པའི་སྐབས་སུ་ཨ་མའི་སྐད་ཀྱིས་ཁོའི་
སྣང་བ་ནང་དུ་ཕྱིར་བཀུག་བྱུང་། ཁོ་མོས་འཚིག་ཇ་ལྡུག་བཞིན་མིག་གིས་ཀྱང་མི་ལྟ་བར་
ཨ་ཁོམ ཞེས་འཛེམས་ཟོན་དང་དོགས་མི་བདེ་བའི་རྣམ་པས་བོས།
ཋོམ་གྱིས་ཨ།" ཞེས་ཨ་ལན་བྱིན་བྱུང་ལ། ཨ་མའི་མཚར་སྣང་དང་འདྲེས་པའི་ངོ་ཚས་
ཋོམ་ཡང་ཁེངས་སྐྱུང་དུ་བསྒྱུར། ཕྱོགས་གཉིས་ཀྱིས་ཕན་ཚུན་ཁ་སྐྱེངས་ཡོད་པ་རྟོགས་
ཤིང་། འདི་ལྟར་རྟོགས་ཡོད་པའི་རྐྱེན་གྱིས་ཕྱོགས་སོ་སོ་ལྷག་ཏུ་ཁ་སྐྱེངས་པར་གྱུར།
ཨ་ཋོམ། ངས་ཁྱོད་ལ་མི་འདྲི་ཐབས་མེད་རེད། ཁྱོད་རང་ཁོང་ཁྲོ་ཆེན་པོ་ལངས་མེད་
དམ།"
“ཨ་མ། ང་ཁོང་ཁྲོ་ཅིའི་ཕྱིར་ལངས།"
‘ཁྱོད་རང་ལ་ཁོང་ཁྲོའི་རེག་དུག་ཕོག་མེད་དམ། ཁྱོད་སུ་ཞིག་ལའང་སྡང་སེམས་མི་
སྐྱེའམ། ཁོ་ཚོས་བཙོན་ཁང་ནང་དུ་ཁྱོད་རང་ཁོང་ཁྲོས་རུལ་དུ་འཇུག་པའི་མནར་གཅོད་
དེ་འདྲ་བཏང་མེད་དམ།"
ཁོས་ཨ་མར་གསེག་ལྟ་བྱས་ནས་ཁོ་མོའི་གདོང་མདངས་འཚོས་ཤིང་། ཁོའི་མིག་
མདངས་ཀྱིས་ཨ་མར་ཁྱོད་ཀྱིས་དོན་དག་འདི་འདྲ་ཅི་ལྟར་་ཤེས་པ་ཡིན་ནམ་ཞེས་འདྲི་བ་
དང་འདྲ་བར་་དེ་འདྲ་མ་བྱུང་། ཐོག་མར་ཁོང་ཁྲོ་ཅུང་ཟ་མྱོང་ཡོད། འོན་ཀྱང་། ང་རང་མི་
འགའ་རེ་ལྟ་བུའི་ང་རྒྱལ་ཅན་མིན་པས་དོན་དག་མང་པོར་བཟོད་བསྲན་བྱས་ནས་ཡོང་བ་
ཡིན། དོན་དག་ཅི་རེད། ཨ་མ།” ཞེས་བཤད།
ད་ལྟ་ཨ་མས་ཁ་གདངས་ཤིང་མིག་ཅེར་ནས་ཁོ་ལ་བལྟས་ཏེ། ཚིག་ལན་དེ་ལས་ཡག་
ཅིག་ལ་རེ་སྒུག་བྱས་ཡོད་པ་འདྲ་ལ། ཁོ་མོའི་མིག་ཟུང་གིས་གནས་ཚུལ་གྱི་རྩ་བའི་རྩད་
པ་རྐོ་བཞིན་པ་འདྲ། ཁོ་མོའི་གདོང་ལ་སྐད་ཆའི་ཚིག་བར་དུ་སྦས་སྐུང་བྱས་ཡོད་པའི་
ལན་ཞིག་འཚོལ་བཞིན་པའི་ཉམས་ཤར། ཁོ་མོས་མགོ་འཐོམ་པའི་ཉམས་དང་བཅས་ངས་
ཕུར་ཋེ་བྷོའེ་ཧྥི་ལོའེ་ཌི་ངོ་ཤེས་ལ་ཁོའི་ཨ་མ་ཡང་ངོ་ཤེས་ཀྱི་ཡོད། ཁོ་ཚོ་ཡུལ་མི་ཡ་རབས་
ཡིན། ཁོ་ཡང་ན་ཚོད་དེའི་ཚོད་ཀྱི་གཞོན་ནུ་ཚོ་དང་འདྲ་བར་ཧ་ཅང་འཚུབ་པོ་ཡིན།
ཞེས་བཤད་ནས་ཡུད་ཙམ་ལ་ཤོད་མཚམས་བཞག་ཅིང་། དེ་ནས་ཁོ་མོའི་ངག་ལས་སྐད་
ཆ་རྣམས་ཆར་པ་བཞིན་དུ་བརྡོལ་ང་ལ་འདི་དག་ཚང་མ་གཅིག་གཅིག་གཉིས་གཉིས་
ཀྱིས་བཤད་རྒྱུ་མེད་མོད། འོན་ཀྱང་། ངས་འདི་སྐོར་ཤེས་ཀྱི་ཡོད། ཁོས་དོན་ངན་ཅུང་ཙམ་
ཞིག་བསྒྲུབས་པས་ཁོ་ཚོས་ཁོ་ལ་མནར་གཅོད་བཏང་བ་རེད། ཁོ་བཟུང་ནས་མནར་གཅོད་
བཏང་བས་ཁོ་རང་ཁོང་ཁྲོ་ལངས་ཤིང་། དེའི་རྗེས་སུ་ཁོ་རང་གིས་བསྒྲུབས་པའི་དོན་ངན་
ནི་ཁོ་རང་ཁོང་ཁྲོ་ལངས་པ་དེ་རེད། དེ་བས་ཁོ་ཚོས་ཁོ་ལ་ཡང་བསྐྱར་མནར་གཅོད་བཏང་
བ་རེད། དེ་ནས་ཅུང་མ་འགོར་བར་ཁོ་རང་མི་ཁོང་ཁྲོ་དང་ཞེ་སྡང་ཅན་ཞིག་ཏུ་གྱུར་པ་རེད།
ཁོ་ཚོས་ཁོ་གཅན་གཟན་ལྟ་བུར་བརྩིས་ནས་ཁོ་ལ་མེ་མདའ་འཕངས་པས། ཁོས་ཀྱང་ཚུར་
མེ་མདས་ཕྱིར་ལན་བསློགས་པ་རེད། ཁོ་ཚོས་ཁོ་རང་སྤྱང་ཁྱི་བཞིན་དུ་བརྔོན་པས། ཁོས་
ཀྱང་ཕྱིར་མཆེ་གཙིགས་སྡེར་བགྲད་ཀྱིས་ངར་ངར་བྱས་ཤིང་། རིམ་བཞིན་སྤྱང་ཀི་ལྟ་བུའི་
ཞེ་སྡང་ཅན་ཞིག་ཏུ་གྱུར་པ་རེད། དེ་དུས་ཁོ་རང་ཁོང་ཁྲོ་ཧ་ཅང་ལངས་ཡོད་ཅིང་། སྐབས་
དེར་ཁོ་རང་ནི་གཞོན་ནུ་མིན་ལ་དར་མ་ཡང་མིན་པར། ཁོ་རང་ནི་ཁོང་ཁྲོས་ཁེངས་པའི་ཤ་
གཟུགས་གོག་ལངས་མཁན་ཙམ་རེད། འོན་ཀྱང་། ཁོ་རང་ངོ་ཤེས་པའི་ཡུལ་མི་ཚོས་ཁོ་ལ་
གནོད་བསྐྱལ་མྱོང་མེད་ལ། ཁོས་ཁོ་ཚོར་ཡང་སྡང་སེམས་བཟུང་མ་མྱོང་། མཇུག་མཐར་
ཁོ་ཚོས་ཁོ་རང་རྗེས་འདེད་བཏང་ནས་བསད་པ་རེད། ཁོ་ཚོས་ཚགས་པར་སྟེང་དུ་ཁོ་རང་
ག་འདྲའི་ངན་པ་ཞིག་ཡིན་རབས་ལུང་པ་གང་བྲིས་ཡོད་མོད། དོན་དངོས་ནི་དེ་འདྲ་ཞིག་
རེད། ཁོ་མོས་ཤོད་མཚམས་ཅུང་བཞག་ནས་རང་ཉིད་ཀྱི་སྐམ་སོབ་སོབ་ཀྱི་མཆུ་ཏོ་ལྕེ་ལྡག་
བྱས་ཤིང་། ཁོ་མོའི་ངོ་གདོང་ཧྲིལ་པོ་ནི་ན་ཟུག་སྐྱེད་པའི་དྲི་རྟགས་ཤིག་ཏུ་གྱུར། ཨ་ཋོམ།
འདི་ངས་ཤེས་དགོས་ཀྱི་ཡོད། ཁོ་ཚོས་ཁྱོད་ལ་མནར་གཅོད་ཚབས་ཆེན་བཏང་ཨེ་བྱུང་ངམ།
ཁོ་ཚོས་ཁྱོད་ཁོ་ལྟ་བུའི་ཁོང་ཁྲོ་ཅན་ཞིག་ཏུ་བསྒྱུར་མེད་དམ།"
ཋོམ་གྱིས་ཁ་ཤ་མཐུག་པོ་དེ་སོ་སྟེང་དུ་དམ་པོར་བསྡམས་བྱུང་ལ། རང་ཉིད་ཀྱི་ཆེ་ཞིང་
ལེབ་པའི་ལག་ཟུང་ལ་མར་གཅིག་བལྟས་ནས་མེད། ང་དེ་འདྲ་ཞིག་ཏུ་བསྒྱུར་མེད།" ཅེས་
བཤད་རྗེས། ཡུད་ཙམ་རིང་ལ་ཤོད་མཚམས་བཞག་ནས་རང་ཉིད་ཀྱི་གས་ཆག་དོད་པའི་
སེན་མོ་རྣམས་ལ་བལྟས། ཁོའི་སེན་མོ་རྣམས་ནི་ཉ་ཕྱིས་ཀྱི་སྐོགས་ལྟར་འབུར་ཐིག་གིས་
གང་ནམ་ཡང་དོན་དག་ཅི་ཞིག་བྱུང་རུང་ངས་དེ་འདྲའི་ནང་དུ་སྐེ་མ་བསྲིངས་ལ་ཁོང་
ཁྲོ་ཡང་མ་ལངས
ཁོ་མོས་དབུགས་རིང་ཞིག་བླངས་ནས་དཀོན་མཆོག་ཐུགས་རྗེ་ཅན།" ཞེས་བཤད།
ཁོས་མགྱོགས་པོར་མགོ་བོ་ཡར་བཀྱགས། “ཨ་མ། ཁོ་ཚོས་ང་ཚོའི་ཁང་པ་གང་འདྲ་
བྱས་ཡོད་པ་མཐོང་སྐབས་... །"
ཁོ་མོ་ཁོའི་ཉེ་སར་ཡོང་ཞིང་། ཁོ་དང་ཉེ་སར་ལངས་ནས་སེམས་ཚོར་དྲག་པོས་"ཨ་
ཋོམ། ཁྱོད་རང་གཅིག་པུར་ཁོ་ཚོ་དང་འཛིང་རེས་བྱེད་དུ་གཏན་ནས་མ་འགྲོ་ཨ། ཁོ་ཚོས་
ཁྱོད་རང་སྤྱང་ཁྱི་བཞིན་དུ་བརྔོན་ནས་ཡོང་གི་རེད། ཨ་ཋོམ། ངས་བསམ་བློ་བཏང་མྱོང་
ཡོད་ལ་རྨི་ལམ་ཡང་རྨིས་མྱོང་ཡོད་ཅིང་། རེ་དོགས་ཀྱང་ཆད་མྱོང་ཡོད། མི་ཚོས་ཟེར་ན།
ཁོ་ཚོས་ང་ཚོ་ལྟ་བུའི་ཁྱིམ་ཚང་སྟོང་ཕྲག་བརྒྱ་ལྷག་ཕྱིར་ཕུད་བཏང་ཡོད་ཟེར། གལ་སྲིད་
ང་ཚོ་ཚང་མ་མཉམ་དུ་ཁོང་ཁྲོ་ལངས་ཡོད་རྒྱུ་ན། ཨ་ཋོམ། ཁོ་ཚོས་སུ་ཡང་རྔོན་ཐུབ་རྒྱུ་
མ་རེད།" ཅེས་བཤད་རྗེས། གློ་བུར་དུ་ཤོད་མཚམས་བཞག
ཁྲོམ་གྱིས་ཁོ་མོར་ལྟ་བཞིན་མིག་ལྕིབས་དལ་མོས་མར་ཕབ་བྱུང་ལ། རིམ་བཞིན་ཁོའི་
རྫི་མའི་གསེང་ནས་ཁྲ་ལམ་ལམ་གྱི་འོད་ཐིག་ཅིག་མངོན་ཡོང་། དེ་ནས་ཁོས་ཡུལ་མི་མང་
པོ་ཞིག་གིས་དེ་ལྟར་བསམ་གྱི་འདུག་གམ།" ཞེས་དྲིས།
"ངས་མི་ཤེས། ཁོ་ཚོ་ཚང་མ་ཧོན་ཐོར་ཡོད་པ་འདྲ། ཕར་ཚུར་ལ་འགྲོ་སྐབས་གཉིད་
མ་སད་ལྟར་འགྲོ།
སྐབས་དེར་སྒོ་རའི་ཕར་ཕྱོགས་ནས་འཛེར་ལ་ཕྲ་བའི་གནའ་སྐད་ཅིག་ཚུར་གྲག་
ཡོང་། ‘དཀོན་མཆོག་ཐུགས་རྗེ་ཅན་པོ་རྒྱལ་གྱུར་ཅིག དཀོན་མཆོག་ཐུགས་རྗེ་ཅན་པོ་
རྒྱལ་གྱུར་ཅིག
ཁོམ་གྱིས་གདོང་པ་ཕར་འཁོར་ནས་ཁྲེལ་འཛུམ་དང་བཅས་“ཨ་ཕྱི་ཡིས་ད་ལྟ་གཞི་ནས་
ང་ཁྱིམ་ལ་སླེབས་པ་ཤེས་པ་ཡིན་ས་རེད། ཨ་མ། ཁྱོད་རང་སྔོན་ཆད་འདི་འདྲ་གཏན་ནས་
མིན་ཨ།” ཞེས་བཤད།
ཁོ་མོའི་གདོང་ལ་ནན་ཏན་གྱི་ཉམས་ཤིག་ཤར་ཞིང་། མིག་ཟུང་ལ་གྲང་ཤུར་ཤུར་གྱི་
མདངས་ཤིག་བབས་ནས་ངའི་ཁང་པ་སྔོན་ཆད་སུ་ཞིག་གིས་ཀྱང་གཏན་ནས་བསློགས་
མྱོང་མེད་ལ། ངའི་བཟའ་མི་གཞུང་ལམ་དུ་ནམ་ཡང་དེད་མྱོང་མེད་ཅིང་། ངས་ནམ་ཡང་
ཁྱིམ་དངོས་ཡོད་ཚད་བཙོང་དགོས་ཐུག་མྱོང་མེད། ཨོ། ཁོ་གཉིས་སླེབས་སོང་།" ཞེས་ཟེར་
བཞིན་ཁོ་མོ་ཕྱིར་ཐབ་ཀའི་འགྲམ་དུ་སོང་ནས། སྒོང་སྒོང་དུ་གྱུར་པའི་སོབ་གོར་སླང་ཆེན་
གང་ཀྲིན་སྡེར་གཉིས་ཀྱི་ནང་དུ་བླངས་ཤིང་། དེ་ནས་ཚིལ་ཁུ་གར་པོའི་ནང་དུ་གྲོ་ཕྱེ་བཏབ་
ནས་ལྡུར་ཁུ་བསྐོལ་བས། ཁོ་མོའི་ལག་པ་གཉིས་ཀ་གྲོ་ཕྱེ་ཡིས་དཀར་པོར་བསྒྱུར། ཋོམ་
གྱིས་ཨ་མ་ལ་ཡུད་ཙམ་བལྟས་ཤིང་། དེ་ནས་སྒོའི་ཕྱོགས་སུ་ཕར་སོང་།
ཕར་ཕྱོགས་ནས་མི་བཞིས་སྒོ་ར་འཕྲེད་ཀྱིས་བཅད་ནས་ཚུར་ཡོང་བཞིན་འདུག ཆེས་
མདུན་དུ་ཡོང་མཁན་ནི་ཨ་མེས་ཡིན་ཞིང་། ཁོ་ནི་གོམ་ཁ་མགྱོགས་ཤིང་གྱོན་པ་རྩབ་ཧྲལ་
གྱོན་པའི་རྒན་པོ་ཞིག་ཡིན་ལ། ཁོས་གོམ་སྟབས་མགྱོགས་པོ་བླངས་ནས་མདུན་དུ་རྒྱུག་
ཡོང་གི་འདུག ཁོའི་རྐང་པ་གཡས་པའི་རྐང་ཚིགས་གཅུས་མྱོང་བའི་རྐྱེན་གྱིས། ཁོ་རྒྱུག་
པའི་སྐབས་སུ་རྐང་པ་གཡས་པའི་སྟེང་དུ་ཡང་མོས་སྤོ་བཞིན་འགྲོ། ཁོས་དོར་མའི་སྒྲོག་
བུ་སྒྲོག་བཞིན་ཡོང་གི་འདུག་མོད། ཁོའི་ན་ཚོད་ཀྱིས་བརྙས་པའི་ལག་པས་སྒྲོག་བུ་ཡག་
པོར་སྒྲོག་མི་ཐུབ། ཁོས་སྒྲོག་བུ་དང་པོ་དེ་སྒྲོག་ཁུང་གཉིས་པ་རུ་སྒྲོག་པའི་རྐྱེན་གྱིས། སྒྲོག་
རིམ་ཚང་མ་ཡོངས་སུ་འཆོལ། ཁོས་དོར་མ་ནག་པོ་རྩབ་ཧྲལ་ཞིག་གྱོན་འདུག་ལ། ནང་
སྟོད་སྔོན་པོ་རལ་པོ་ཞིག་གྱོན་འདུག་ཅིང་། གྱོན་གོས་ཀྱི་ཁ་ཡོངས་སུ་ཕྱེས་ཡོད་པའི་རྐྱེན་
གྱིས། དེའི་འོག་གི་འོག་འཇུག་སྐྱ་བོ་རིང་པོ་དེ་ཡང་མཐོང་ཐུབ། ཁོའི་འོག་འཇུག་གི་
སྒྲོག་བུའང་སྒྲོག་མེད། ཁོའི་འོག་འཇུག་གི་ཁ་སྒྲོག་གི་བར་མཚམས་ནས་བྲང་སྤུ་དཀར་
པོ་ཐར་ཐོར་ཡོད་པའི་བྲང་ཁ་སྐམ་ཞིང་རིད་པ་དེ་མཐོང་ཐུབ། ཁོས་དོར་མའི་སྒྲོག་བུ་སྒྲོག་
མཚམས་བཞག་ནས་འོག་འཇུག་གི་སྒྲོག་བུ་སྒྲོག་ཐབས་བྱས་ཤིང་། ཅུང་ཙམ་རྗེས་ནས་
དེའང་སྒྲོག་མཚམས་བཞག་ནས་ཐད་ཀར་དོར་མའི་སོག་ཐག་སྨུག་པོ་དེ་ཡར་འཐེན།
ཁོའི་མཚར་སྣང་མངོན་པའི་སྐམ་རིད་ཀྱི་གདོང་པའི་སྟེང་གི་མིག་ཟུང་གཉིས་ནི་བྱིས་པ་
རྩུབ་པོ་ཞིག་གི་མིག་ཟུང་དང་འདྲ་བར། འཚུབ་པོ་གི་འོད་མདངས་འཕྲོ། ཁོའི་གདོང་ལ་
སྐུ་རླུང་དང་ལེ་བདའ། སྤྱོད་ངན་དང་དགོད་བྲོ་བཅས་ཀྱི་ཉམས་འགྱུར་དུས་གཅིག་ཏུ་
མངོན་ཡོད། ཁོས་འཁྲུག་འཛིང་བྱེད་ལ་ཁ་རྩོད་ཀྱང་རྒྱག་པ་མ་ཟད། ཁ་བཙོག་གི་སྒྲུང་
ཡང་བཤད། ཁོ་ནི་ནམ་ཡང་འདོད་སྲེད་ཆེ་ལ། བྱིས་པ་འཚུབ་པོ་ཅིག་དང་འདྲ་བར། མ་
རབས་དང་གདུག་རྩུབ་ཆེ་ཞིང་ངང་རྒྱུད་ཐུང་བ་ཡིན། ཁྱད་ཆོས་འདི་དག་ཚང་མའི་ནང་
དུ་དགའ་ཚོར་ཞིག་ཀྱང་འདྲེས་ཡོད། ཁོས་ཆང་རག་འཐུང་རྒྱུ་ཡོད་དུས་ཚོད་མེད་ཅིག་
བཏུང་ཞིང་། ཟ་མ་བཟའ་རྒྱུ་ཡོད་དུས་ཚོད་མེད་ཅིག་བཟའ་ལ། ནམ་ཡིན་ཡང་སྐད་ཆ་
ཚོད་མེད་ཅིག་བཤད་ཀྱི་ཡོད།
ཁོའི་རྗེས་སུ་འཁྱར་འཁྱོར་གྱིས་ཡོང་བཞིན་པ་ནི་ཨ་ཕྱི་ཡིན་ཞིང་། ཁོ་མོ་ད་ལྟ་བར་
དུ་འཚོ་ཐུབ་པའི་རྒྱུ་མཚན་ནི། ཁོ་མོ་ཡང་རང་ཉིད་ཀྱི་ཁྱོ་ག་དང་འདྲ་བའི་མི་གྱོང་པོ་
ཞིག་ཡིན་པའི་རྐྱེན་གྱིས་ཡིན། ཁོ་མོས་དྲག་ཅིང་གཙེར་བའི་ཆོས་ལུགས་གྲུབ་མཐའ་་ཞིག་
དང་དུ་བླངས་ཡོད་ལ། གྲུབ་མཐའ་འདི་ཡང་ཨ་མེས་ལྟ་བུའི་སྲེད་ལྡན་དང་དམུ་རྒོད་ཅིག་
ཡིན། ཐེངས་ཤིག་ལ་ཆོས་ཚོགས་གྲོལ་རྗེས་ཨ་ཕྱི་ལ་ལྗགས་ལྷ་བབས་ཤིང་། ཁོ་མོས་སྣང་བ་
རབ་རིབ་ཀྱི་ངང་ནས་རང་ཉིད་ཀྱི་ཁྱོ་ག་ལ་མེ་མདའ་གཉིས་འཕངས་པས། ཁོའི་འཕོངས་
ཚོས་རིལ་མོ་གཅིག་ཅུང་མིན་ན་གཡུག་ཚར་བ་རེད། དུས་དེ་ནས་བཟུང་ཁོས་ཁོ་མོ་ལ་
བརྩི་བཀུར་བྱེད་ཅིང་། དུས་དེ་ནས་བཟུང་ཁོས་ཁོ་མོར་བྱིས་པ་ཚོས་འབུ་སྲིན་ལ་བརྙས་
བཅོས་གཏོང་བ་ལྟ་བུའི་བརྙས་བཅོས་བྱེད་མི་ཕོད། ཁོ་མོ་ཡོང་བཞིན་པའི་སྐབས་སུ་ཁོད་
ཡངས་ལྭ་རིང་དེ་པུས་མོའི་མཚམས་བར་དུ་ཡར་བརྫེས་འདུག་ལ། ཁོ་མོས་དམག་བརྡ་ལྟ་
བུའི་གཙེར་སྐད་དང་བཅས་དཀོན་མཆོག་ཐུགས་རྗེ་ཅན་པོ་རྒྱལ་གྱུར་ཅིག” ཅེས་བོས།
ཨ་མེས་དང་ཨ་ཕྱི་གཉིས་ཀ་སྒོ་རའི་ནང་ནས་ཚུར་གང་མགྱོགས་འགྲན་བཞིན་
བརྒྱུགས་ནས་ཡོང་། ཁོ་ཚོས་གང་ལའང་རྩོད་རེས་བྱེད་དགོས་ལ། ཁོ་ཚོ་དེར་དགའ་
ཞིང་། ཁོ་ཚོར་དེ་དགོས་ཀྱི་ཡོད།
ཁོ་ཚོའི་རྒྱབ་ཕྱོགས་སུ་གོམ་ཁ་དལ་ཞིང་སྙོམས་མོད་རྒན་རྒོན་གཉིས་ཀྱི་གོམ་རྗེས་ཅི་
ཆོད་ཀྱིས་ཡོང་བཞིན་པ་ནི་ཨ་ཕ་དང་ནོ་ཡ་གཉིས་ཀ་རེད། ནོ་ཡ་ནི་ཁོ་ཚང་གི་ཕྲུ་གུ་དང་
པོ་ཡིན་ཞིང་། ཁོའི་གཟུགས་པོ་རིང་ལ་ཁྱད་མཚར་པ་ཞིག་ཡིན། ཁོ་འགྲོ་དུས་གོམ་འགྲོས་
དལ་ཞིང་གདོང་་ལ་ཐེ་ཚོམ་གྱི་ཉམས་ལྟ་བུ་ཞིག་འབབ་ལ། ནམ་རྒྱུན་ཁུ་སིམ་ཞིང་མགོ་
འཐོམ་པ་ལྟ་བུར་སྣང་། ཁོ་མི་ཚེ་གང་པོར་ཁོང་ཁྲོ་ལངས་མྱོང་མེད་ལ། ཁོས་ཁོང་ཁྲོ་ལངས་
པའི་མི་རྣམས་ལ་བལྟ་དུས། མི་ཕལ་པ་ཚོས་སྨྱོན་པ་ཞིག་ལ་ལྟ་བའི་མིག་མདངས་ལྟར་ཐེ་
ཚོམ་དང་དོགས་མི་བདེ་བའི་རྣམ་པས་ལྟ་བཞིན་ཡོད། ནོ་ཡ་ཡི་འགུལ་སྐྱོད་དལ་ལ་སྐད་
ཆ་ཧ་ཅང་ཉུང་ཞིང་། ཁོ་རང་དལ་དྲགས་པའི་རྐྱེན་གྱིས། ཁོ་རང་ལ་ཆ་རྒྱུས་མེད་མཁན་
ཚོས་ཁོ་ནི་གླེན་པ་ཞིག་ཡིན་པར་འདོད་ཀྱི་ཡོད། འོན་ཀྱང་། ཁོ་རང་གླེན་པ་ཞིག་མིན། དེ་
ལྟ་ནའང་། ཁོ་རང་ཁྱད་མཚར་ཞིག་ཡིན། ཁོ་རང་ང་རྒྱལ་ཆུང་ལ། ཆགས་སྲེད་ཀྱི་འདུན་
པ་མེད། ཁོས་དབྱངས་འགྲོས་ཁྱད་མཚར་པ་ཞིག་གི་འོག་ཏུ་ལས་ཀ་ལས་ཤིང་གཉིད་ལ་
རོལ་བ་ཡིན་ལ། འདིས་ཁོའི་དགོས་འདུན་ཚང་མ་སྐོང་ཐུབ་ཀྱི་ཡོད་པ་འདྲ། ཁོ་ནི་རང་
ཉིད་ཀྱི་བཟའ་མི་ལ་ཧ་ཅང་དགའ་མོད། འོན་ཀྱང་། ཁོས་དེ་ནམ་ཡང་སྟོན་གྱི་མེད། ཞིབ་
ལྟ་མཁན་ཞིག་གིས་བལྟས་པ་ཡིན་ན། གནད་དོན་འདི་རེད་ཟེར་རྒྱུ་མེད་མོད། གང་ལྟར་
མི་རྣམས་ཀྱི་སེམས་སུ་རང་ཤུགས་ཀྱིས་ཁོའི་མགོ་ལུས་དང་རྐང་ལག ཡང་ན་སེམས་པ་
སོགས་གཟུགས་ཕུང་གི་ཆ་ཤས་གང་རུང་ལ་ཉེས་སྐྱོན་ཞིག་ཐེབས་ཡོད་པའི་སྣང་བ་སྟེར་གྱི་
ཡོད། འོན་ཀྱང་། ཁོ་ལ་ཉེས་སྐྱོན་དེ་འདྲ་ཞིག་ཐེབས་མྱོང་རབས་སུ་ལའང་བཤད་རྒྱུ་མེད།
ཨ་ཕའི་སེམས་སུ་ཁོས་ནོ་ཡ་འདི་འདྲའི་ཁྱད་མཚར་ཞིག་ཡིན་དོན་ཤེས་ཀྱི་ཡོད་འདོད་མོད།
འོན་ཀྱང་། ཁོ་རང་ངོ་གནོང་བའི་དབང་གིས་སུ་ལའང་བཤད་མྱོང་མེད། དེ་ཡང་། ཨ་མས་
ཐོག་མར་ནོ་ཡ་བཙའ་བཞིན་པའི་སྐབས་དེར། ཨ་ཕས་ཕར་ཚུར་དུ་ཆེན་པོར་ཕྱེས་པའི་
རང་ཉིད་ཀྱི་ཆུང་མའི་བརླ་བར་མཐོང་བས་འཇིགས་སྐྲག་སྐྱེས་ཤིང་། སྐབས་དེར་ཁྱིམ་དུ་
ཁོ་རང་མ་གཏོགས་བཙའ་རོགས་གཞན་པ་མེད་པས། ཚིག་རྩུབ་དང་ངུ་འབོད་སྒྲོག་པའི་
གདོན་མོ་ལྟ་བུར་གྱུར་ཡོད་པའི་ཨ་མས་ཁོ་རང་ལྷག་ཏུ་སྐྲག་ཏུ་བཅུག་པས། ཁོ་རང་སྐྲག་
ནས་སྨྱོན་པ་ལྟ་བུར་གྱུར་པ་རེད། ཁོས་རང་ཉིད་ཀྱི་ལག་རྗེན་ལ་བརྟེན་ནས། སྟོབས་ཤུགས་
ཆེ་བའི་མཛུབ་མོས་སྐམ་པའི་ཚབ་བྱས་ཏེ་ཕྲུ་གུ་མར་འཐེན་པས་ཕྲུ་གུ་གཅུས་ལོག་ཐེབས་
པ་རེད་ལ། རྗེས་སུ་སྐྱེ་གཡོག་མ་མ་སླེབས་དུས། ཕྲུ་གུའི་མགོ་བོ་འཐེན་ནས་བཟོ་ལྟ་ཤོར་
ཡོད་པ་དང་། སྐེ་འཐེན་ནས་རིང་དུ་བསྣར་ཡོད་ཅིང་། ཕྲུ་གུའི་གཟུགས་པོའང་གཅུས་སྒྲིམ་
ཐེབས་ཡོད་པ་རེད། དེ་བས། ཁོ་མོས་ཕྲུ་གུའི་མགོ་བོ་རང་གནས་སུ་ཕྱིར་དེད་ཅིང་། ལག་
པས་ཕྲུ་གུའི་གཟུགས་པོ་དེ་འདམ་སྐུ་ལྟར་མཉེད་འཕུར་གྱིས་རང་གཟུགས་ཕྱིར་འབབ་ཏུ་
བཅུག་པ་རེད། ཨ་ཕས་འདི་དག་ཚང་མ་རང་སེམས་ནས་ནམ་ཡང་བརྗེད་མྱོང་མེད་ལ།
ནམ་ཡང་རང་ཉིད་ཀྱི་བྱ་སྤྱོད་ལ་ངོ་གནོང་ནས་ཡོད། ཨ་ཕ་ཕྲུ་གུ་གཞན་པ་ཚོ་ལས་ནོ་ཡ་
ལ་ལྷག་ཏུ་བྱམས་པ་ཡིན། ཨ་ཕས་ནོ་ཡ་ཡི་ཞེང་ཁ་ཆེ་བའི་གདོང་པ་དང་ཕན་ཚུན་བར་
ཐག་རིང་བའི་མིག་ཟུང་། རིང་ཞིང་མཉེན་པའི་འགྲམ་པ་བཅས་མཐོང་དུས་ཁོའི་སེམས་ལ་
གཅུས་སྒྲིམ་ཐེབས་པའི་ཕྲུ་གུའི་མགོ་དབྱིབས་ཤིག་ཤར་ཡོང་གི་ཡོད། ནོ་ཡ་ཡིས་རང་ཉིད་
ཀྱི་ཕྲག་སྟེང་ལ་བབས་པའི་བྱ་བ་ཚང་མ་སྒྲུབ་ཐུབ་ལ། ཁོས་ཡི་གེ་འབྲི་ཀློག་གཉིས་ཀའང་
ཤེས། ཁོས་ལས་ཀ་ལས་ཐུབ་ཅིང་བསམ་བློ་ཡང་གཏོང་ཤེས་ཀྱི་ཡོད། འོན་ཀྱང་། ཁོས་དེ་
དག་ཚང་མར་སྣང་དོགས་བྱེད་ཀྱི་མེད་པ་འདྲ། མི་རྣམས་ཀྱིས་ཅི་ཞིག་འདོད་པ་དང་མི་
རྣམས་ལ་ཅི་ཞིག་མཁོ་བའི་ཐད་ལ་ཁོས་སྣང་བ་ཙམ་ཡང་མི་གཏོང་། ཁོ་རང་ནི་ཁུ་སིམ་
པའི་ཁང་པ་ཞིག་ཏུ་བསྡད་ནས། རང་ཉིད་ཀྱི་ལྷོད་ལ་བབས་པའི་མིག་ཟུང་ལས་ཕྱི་རོལ་གྱི་
འཇིག་རྟེན་ལ་བལྟས་ནས་ཡོད། འཇིག་རྟེན་ཧྲིལ་པོར་མཚོན་ན་ཁོ་ནི་ཁྱད་མཚར་ཞིག་
ཡིན་མོད། འོན་ཀྱང་། ཁོ་རང་ཁེར་རྐྱང་མ་ཡིན།
མི་བཞི་པོ་སྒོ་ར་བརྒྱུད་ནས་ཚུར་སླེབས་ཤིང་། ཨ་མེས་ཀྱིས་ཁོ་གང་དུ་འདུག ལྟས་
ངན་དེ། ཁོ་གང་དུ་འདུག” ཅེས་སྐད་རྒྱག་བཞིན་ལག་པས་དོར་མ་ཡར་འཐེན་ཐབས་བྱས་
མོད། ཁོས་དྲན་པ་བརྗེད་ནས་ལག་པ་དོར་མའི་ཁུག་མ་རུ་ཤོར། དེ་ནས་ཁོས་སྒོ་ཁ་རུ་
ལངས་ནས་ཡོད་པའི་ཋོམ་མཐོང་བྱུང་། ཨ་མེས་འགྲོ་མཚམས་བཞག་པས་གཞན་པ་ཚོས་
ཀྱང་འགྲོ་མཚམས་བཞག ཁོའི་མིག་ཟུང་ཆུང་ཆུང་དེར་མ་རབས་ཀྱི་འོད་མདངས་ཤིག་
འཕྲོ་བཞིན་" ཁོ་ལ་ལྟོས་དང་།” ཞེས་སྐད་ཅོར་དང་བཅས་བཙོན་པ་ཞིག་སླེབས་འདུག་
ཨ། ཇོ་ཌིའི་ཁྱིམ་རྒྱུད་ཀྱི་མི་ཞིག་བཙོན་ལ་མ་སོང་བར་ཡུན་རིང་ཞིག་རེད། ཅེས་བཤད་
ཅིང་། དེ་ནས་ཁོའི་བསམ་བློ་མཆོང་ལྡིང་བྱས། ‘ཁོ་ཚོར་ཁོ་རང་བཙོན་དུ་འཇུག་རྒྱུའི་ཐོབ་
ཐང་མེད། ཁོས་ཅི་ཞིག་བྱས་པ་དེ་ངས་ཀྱང་དེ་ལྟར་བྱས་ཡོད་ངེས་ཡིན། ཁྱི་ཕྲུག་དེ་ཚོར་
ཐོབ་ཐང་མེད ཁོའི་བསམ་བློ་ཡང་བསྐྱར་མཆོང་ལྡིང་བྱས། "ཋཱན་བྷུལ་རྒན་པ། སྟུག་
དྲི་བྲོ་བའི་སྲེ་མོང་དེས་ཁྱོད་རང་བཙོན་ནས་ཐོན་དུས་མེ་མདའ་ཁྱེར་ནས་ཁྱོད་གསོད་
དགོས་སྐོར་གྱི་ཁ་ཤོབ་འཐེན་གྱི་འདུག་ཟེར། ཁོ་ཧད་ཧྥིལད་ཀྱི་རྒྱུད་པ་ཡིན་རབས་ཟེར།
ངས་ཁོ་ལ་སྐད་ཅིག་བསྐུར་ཡོད། 'ཇོ་ཌི་ཚང་ལ་རྙོག་དྲ་བཟོས་མ་ཡོང་ཨ། ང་རང་གིས་
ཤེས་པ་ལྟར་ན། ང་རང་མག་ཁོའེ་ཡི་རྒྱུད་པ་ཡིན་རབས་ཟེར།' ཞེས་བཤད་པ་ཡིན་ལ།
ཁྱོད་རང་གིས་ངེད་ཚང་གི་ཨ་ཋོམ་གྱི་ཉེ་ས་རུ་ལྟ་ཙམ་བྱས་ན། ངས་ཁྱོད་ཀྱི་མིག་འབྲས་
གཉིས་བླངས་ཡོང་ནས་ཁྱོད་ཀྱི་བཤང་ལམ་དུ་ཕྱིར་བཙང་གི་ཡིན།' ཞེས་བཤད་ནས་ཁོ་
ལ་འཇིགས་སྐྲག་བསླངས་ཡོད།
ཨ་ཕྱི་ཡིས་གླེང་མོལ་གྱི་མཇུག་མ་བསྐྱངས་པར། གཙེར་སྐད་དང་བཅས་དཀོན་
མཆོག་ཐུགས་རྗེ་ཅན།" ཞེས་བོས།
ཨ་མེས་ཚུར་ཡོང་ནས་ཋོམ་གྱི་བྲང་ཁ་ལ་ཐལ་ལྕག་གིས་གཞུས་ནས། ཨ་ཋོམ། ཁྱོད་
བདེ་མོ་ཡིན་ནམ།" ཞེས་དྲིས།
ཁྲོམ་གྱིས་བདེ་མོ་ཡིན། ཁྱོད་ག་འདྲ་ཡིན ཞེས་དྲིས།
ཨ་མེས་ཀྱིས་གཅིན་པ་དང་སྐྱུར་ཁུས་གང་ཡོད།” ཅེས་ལན་བཏབ་ཅིང་། དེ་ནས་
ཁོའི་བསམ་བློ་ཡང་བསྐྱར་ལྡིང་ངས་སྔོན་མ་བཤད་པ་ལྟར། ཁོ་ཚོས་ཇོ་ཌི་ཚང་གི་མི་ཞིག་
བཙོན་ནས་འགོག་ཐུབ་རྒྱུ་མ་རེད། ངས་ཁོ་ཚོར། 'ཨ་ཋོམ་བཙོན་ཁང་དེ་ལས་གླང་གོག་
ལྷས་ར་ནས་ཤོར་བ་ལྟར་ཤོར་ནས་ཡོང་གི་རེད།' ཅེས་ལབ་པ་ཡིན་ལ། ད་ལྟ་ཁྱོད་ཀྱིས་
དངོས་སུ་དེ་ལྟར་བྱས་པ་རེད། ལམ་ཕྱེ་རོགས། གྲོད་ཁོག་ལྟོགས་ཀྱི་འདུག” ཨ་མེས་བཟའ་
མི་ཚོའི་གསེང་ནས་འཚང་ཁ་བརྒྱབ་ནས་སོང་སྟེ་སར་བསྡད། ཁོས་རང་ཉིད་ཀྱི་སྡེར་མའི་
སྟེང་དུ་ཕག་ཤ་དང་སོབ་གོར་གཉིས་བཞག་ཅིང་། དེ་དག་གི་སྟེང་དུ་ལྡུར་ཁུ་གར་པོ་དེ་
བླུགས། བཟའ་མི་གཞན་པ་ཚོ་ནང་དུ་སླེབས་དུས་ཨ་མེས་ཀྱི་ཁ་ནང་ཟས་ཀྱིས་གང་འདུག
ཁྲོམ་གྱིས་བརྩེ་བ་དང་འདྲེས་པའི་ཁྲེལ་འཛུམ་དང་བཅས། རྒད་པོ་མ་རབས་ཤིག་མ་
རེད་དམ། ཞེས་བཤད་པར། ཨ་མེས་ཀྱི་ཁ་ནང་ཟས་ཀྱིས་གང་དྲགས་པའི་རྐྱེན་གྱིས་སྐད་
ཆ་ལྡབ་ལྡིབ་ཙམ་ཡང་འཁྱོངས་ཀྱི་མི་འདུག་མོད། འོན་ཀྱང་། ཁོའི་མ་རབས་ཚ་པོའི་
མིག་ཟུང་ཆུང་ཆུང་ལས་འཛུམ་སྟོན་བཞིན་མགོ་བོ་དྲག་ཏུ་གཡུགས།
ཨ་ཕྱི་ཡིས་ང་རྒྱལ་དང་བཅས། “ཁོ་སྡིག་ཅན་ཞིག་ཡིན་ལ། ཁོང་ཁྲོ་སློང་བྱེད་བླ་
མེད་ཅིག་ཡིན། ཁོ་རང་མེ་སྐམ་གྱི་རྩེ་ལ་བསྐྱོན་ནས་ཐད་ཀར་དམྱལ་བར་འགྲོ་རྒྱུ་རེད།
དཀོན་མཆོད་ངོ་སོ་བསྟོད། ཁོས་ད་རུང་དོས་འཁོར་སྐོར་འདོད་ཟེར།” ཞེས་ངན་སེམས་
ཚ་པོས་"འོན་ཀྱང་། ཁོ་ལ་དེ་སྐོར་བའི་གོ་སྐབས་མེད། ཅེས་བཤད།
ཨ་མེས་ཀྱི་མགྲིན་པ་བརྣངས་བྱུང་བས། ལྡེ་གུ་ཁམ་བུ་གང་པོ་པང་བ་རུ་སྟོར་
ཞིང་། ཉམས་དམའ་བོས་གློ་ལུ་བྱས།
ན་ཨ་ཕྱི་ཡིས་ཋོམ་ལ་འཛུམ་གྱིས་ལྟ་བཞིན་བཙོག་འདྲེ་མ་རེད་དམ།” ཞེས་ཟེར་བཞིན་
ཁོ་ལ་དགའ་སྣང་གིས་ཞིབ་ལྟ་བྱས།
ནོ་ཡ་སྒོ་ཐེམ་སྟེང་དུ་ལངས་ནས་གདོང་པ་ཋོམ་ལ་ཕྱོགས། ཁོའི་ཕན་ཚུན་བར་ཐག་
རིང་བའི་མིག་ཟུང་གིས་ཋོམ་གྱི་མཐའ་འཁོར་ལ་ལྟ་བཞིན་པ་འདྲ་ལ། ཁོའི་གདོང་པར་
རྣམ་འགྱུར་ཆེན་པོ་མི་འདུག དེ་ནས་ཋོམ་གྱིས་“ཁྱོད་བདེ་མོ། ནོ་ཡ ཞེས་བཤད།
ནོ་ཡ་ཡིས་“བདེ་མོ་ཡིན། ཁྱོད་བདེ་མོ་ཡིན་ནམ།” ཞེས་ཟེར་བ་ཙམ་ལས་གཞན་པ་ཅི་
ཡང་བཤད་རྒྱུ་མེད་མོད། འོན་ཀྱང་། སྐད་ཆ་དེ་ནི་ཧ་ཅང་སེམས་ལ་འབབ་པ་ཞིག་རེད།
ཨ་མས་ལྡུར་ཁུའི་ཕོར་པའི་སྟེང་གི་སྦྲང་ནག་རྣམས་ཕར་སྐྲོད་བཞིན་ང་ཚོ་ཚང་མ་
འདིར་ཤོང་གི་མི་འདུག སོ་སོའི་སྡེར་མ་འཁྱེར་ནས་གང་དུ་འདུག་ས་ཡོད་ན་དེར་སྡོད།
ཕྱིའི་སྒོ་རའམ་ཡང་ན་གང་དུ་འདུག་ན་སྡོད།” ཅེས་བཤད།
ཥོམ་གྱིས་གློ་བུར་དུ་ཨ་རོག་ཚོ། ཆོས་དཔོན་གང་དུ་འདུག ཁོ་ད་སྔོན་འདི་གར་ཡོད་
མོད། ད་ལྟ་གང་དུ་ཕྱིན་པ་ཡིན་ནམ།” ཞེས་དྲིས།
ཨ་ཕས་"ངས་ཁོ་མཐོང་སོང་། ཁོ་ཕར་ལ་ཕྱིན་སོང་།” ཞེས་བཤད།
ཨ་ཕྱི་ཡི་གཙེར་སྐད་ཇེ་མཐོར་གྱུར་ནས་“ཆོས་དཔོན་ཨེ། ཁྱོད་ཀྱིས་ཆོས་དཔོན་ཞིག་
ཁྲིད་ཡོང་ཡོད་དམ། སོང་ནས་ཁྲིད་ཤོག ང་ཚོས་མཉམ་དུ་གཏང་རག་མཆོད་པ་འདོན།
ཞེས་བཤད་ཅིང་། དེ་ནས་ཁོ་མོས་ཨ་མེས་ལ་མཛུབ་མོ་ཀེར་བཞིན་ཁོ་ལ་མཚོན་ན་འཕྱི་
དྲགས་འདུག ཁོས་ཟ་མགོ་བརྩམས་ཟིན། སོང་ནས་ཆོས་དཔོན་ཁྲིད་ཤོག ཅེས་བཤད།
ཋོམ་སྒོ་ཁྱམས་སུ་བུད་ནས་“ཨ་རོག་ཇིམ། ཇིམ་ཁ་སེ།” ཞེས་བོས་ཤིང་། དེ་ནས་སྒོ་
རའི་ནང་དུ་སོང་སྟེ་ཨ་རོག་ཁ་སེ། ཞེས་བོས་པར། ཕ་གིའི་ཆུ་མཛོད་ཀྱི་འོག་ནས་ཆོས་
དཔོན་ཙོག་པུར་བསྡད་པ་ལས་ཡར་ལངས་བྱུང་ལ། དེ་ནས་དྲང་མོར་དགྱེ། ཁོ་ཁང་པའི་
ཕྱོགས་སུ་ཚུར་སླེབས་པའི་ཚེ་ན་ཋོམ་གྱིས་ཁྱོད་ཀྱིས་དེ་གར་ཅི་བྱེད་བཞིན་ཡོད། སྦས་
སྐུང་བྱེད་བཞིན་ཡོད་དམ།” ཞེས་དྲིས།
“ཅི་ལ་ཡིན། མིན། ཁྱིམ་ཚང་ཞིག་གིས་ཁྱིམ་དོན་གླེང་གི་ཡོད་དུས། དེའི་ནང་དུ་ཕྱི་
མི་ཞིག་གིས་སྐེ་བསྲིངས་ནས་བསྡད་ན་ཡག་པོ་མེད། ངས་དེ་གར་བསམ་བློ་བཏང་ནས་
བསྡད་པ་ཡིན།"
ཁཱོམ་གྱིས་ཤོག་དང་། ནང་དུ་སོང་ནས་ཟ་མ་བཟའ། ཨ་ཕྱི་ཡིས་གཏང་རག་མཆོད་པ་
ཞིག་འདོན་དགོས་ཟེར།" ཞེས་བཤད།
ཁ་སེ་ཡིས་"འོན་ཀྱང་། ང་དེང་སང་ཆོས་དཔོན་ཞིག་མིན་པས་།” ཞེས་ལན་བསློགས།
"ཡ། ད་དེ་འདྲ་མ་བྱེད། ཁོ་མོར་གསོལ་འདེབས་ཤིག་ཐོན་དང་། དེར་སྐྱོན་ཆ་ཅི་ཡང་
ཡོད་པ་མ་རེད། ཁོ་མོ་གསོལ་འདེབས་ལ་ཧ་ཅང་དགའ། ཁོ་གཉིས་མཉམ་དུ་ཐབ་ཚང་
ནང་དུ་འཛུལ།
ཨ་མས་སྐད་ངག་འཇམ་པོས་“ཁྱེད་ཉིད་ཕེབས་པར་དགའ་བསུ་ཞུ།" ཞེས་བཤད།
དེ་ནས་ཨ་ཕས་ཁྱེད་ཉིད་ཕེབས་པར་དགའ་བསུ་ཞུ། ཞོགས་ཇ་བཞེས་དང་། ཞེས་
བཤད།
ཨ་ཕྱི་ཡིས་སྐད་ཅོར་དང་བཅས་སྔོན་ལ་གཏང་རག་མཆོད་པ་ཡིན། སྔོན་ལ་གཏང་
རག་མཆོད་པ་ཡིན།” ཞེས་བཤད།
ཨ་མེས་ཀྱིས་མིག་ཤེད་གཅིག་ཏུ་བསྡུས་ནས་གཏུམ་ཉམས་དང་བཅས་ཁ་སེ་ལ་བལྟས་
ཤིང་། དེ་ནས་ཁོས་ཁ་སེ་ངོས་ཟིན་པས་" ཨོ། ཆོས་དཔོན་ཁོང་རེད་འདུག་ཨ།" ཞེས་སྐད་
ཅོར་དང་བཅས་ཨོ། ཁོ་ཡིན་ན་འགྲིག་འདུག ངས་ཁོང་གིས་དེ་བྱེད་བཞིན་པ་མཐོང་བའི་
སྐབས་དེ་ནས་བཟུང་ང་ཁོ་ལ་ཧ་ཅང་དགའ།” ཞེས་ཟེར་བཞིན་ཆགས་སྲེད་ཀྱི་མིག་བརྡ་
ཟིམ་ཟིམ་བཏང་བའི་རྐྱེན་གྱིས། ཨ་ཕྱི་ཡིས་ཁོས་སྐད་ཆ་ཕྱི་ལ་བཤད་འདུག་སྙམ་ནས་
“ཁ་ཚུམས་ཤིག སྡིག་ཅན་ར་རྒན་འདྲ་པོ་ཁྱོད།” ཅེས་ཁོ་ལ་ཁ་ལན་བསློགས།
ཁ་སེ་ཡིས་འཚེར་སྣང་དང་བཅས་མཛུབ་མོས་སྐྲ་ལོ་ཤད་བཞིན་"ངས་གསལ་བཤད་བྱ་
དགོས་པ་ནི། ང་དེང་སང་ཆོས་དཔོན་མིན། ང་རང་ཡུལ་འདི་རུ་བསྡད་མྱོང་བར་སེམས་
པ་ཧ་ཅང་དགའ་ལ། བྱམས་སེམས་དང་ལྷག་བསམ་ལྡན་པའི་ཡུལ་མི་རྣམས་ཀྱི་བཀའ་
དྲིན་ཚོར་གྱི་ཡོད། གལ་སྲིད་བཀའ་དྲིན་འདི་དག་ཐད་ལ་གཏང་རག་མཆོད་པ་འདོན་
པས་འཐུས་ན། ངས་གསོལ་བ་དེ་རིགས་བཏབ་ཆོག འོན་ཀྱང་། ང་རང་དེང་སང་ཆོས་
དཔོན་ཞིག་མིན ཞེས་བཤད།
ཨ་ཕྱི་ཡིས་ཨུ་ཚུགས་དང་བཅས་"གཅིག་གསུངས་དང་། ང་ཚོ་ཁ་ལི་ཧྥོར་ནེ་ཡ་མངའ་
སྡེ་རུ་འགྲོ་བའི་ཐད་ལའང་ཚིག་རེ་སྣོན་རོགས།” ཞེས་བཤད། ཆོས་དཔོན་གྱིས་མགོ་བོ་
མདུན་དུ་སྒུར་བྱུང་ལ། གཞན་པ་ཚོས་ཀྱང་སོ་སོའི་ཐད་ནས་མགོ་བོ་ཐུར་དུ་སྒུར། ཨ་མས་
ལག་ཟུང་ལྟོ་བའི་ཐད་དུ་མཉམ་དུ་སྦྱར་ནས་མགོ་བོ་མདུན་དུ་སྒུར་བྱུང་ལ། ཨ་ཕྱི་ཡིས་
མགོ་བོ་སྒུར་དྲགས་པའི་རྐྱེན་གྱིས། ཁོ་མོའི་སྣ་རྩེ་སྡེར་མའི་ནང་གི་སོབ་གོར་དང་ལྡུར་
ཁུའི་ནང་དུ་ཐུག་གྲབས་འདུག ཋོམ་གྱིས་ལག་ཏུ་སྡེར་མ་བཟུང་ནས་གྱང་ངོས་སུ་རྒྱབ་
ཁེན་ཏེ། གཟུགས་པོ་ཧྲེང་ཧྲེང་པོས་མགོ་བོ་སྒུར། ཨ་མེས་ཀྱིས་མ་རབས་ཚ་བའི་མིག་ཟུང་
གིས་ཆོས་དཔོན་གྱི་གདོང་མདངས་འཚོ་དགོས་པས། ཁོའི་མགོ་བོ་གསེག་སྒུར་བྱས་ཡོད།
ཆོས་དཔོན་གྱི་གདོང་མདངས་ནི་ཆོས་འཆད་པའི་གདོང་མདངས་མ་ཡིན་པར། བསམ་
གཞིག་གཏོང་བའི་གདོང་མདངས་ཡིན་ཞིང་། ཁོའི་སྐད་ཀྱི་ང་རོ་ཡང་རེ་སྐུལ་གྱི་འོ་དོད་
མ་ཡིན་པར། རང་བསམ་གྱི་འོལ་ཚོད་རེད།
ཁ་སེ་ཡིས་ང་རང་གིས་བསམ་གཞིག་བྱས་པ་ཡིན། ང་རང་རི་ཁུལ་དུ་སོང་ནས་བསྡད་
པ་ཡིན་ལ། དེ་གར་བསམ་གཞིག་བྱས་པ་ཡིན། ཁྱོད་ཚོས་ང་ལ། ཡེ་ཤུ་ཁོང་ཉིད་ཟང་ཟིང་
འཇིག་རྟེན་གྱི་རྙོག་འཛིང་ལས་ཐར་བའི་ཆེད་དུ་མི་མེད་ལུང་སྟོང་དུ་བསམ་གཞིག་བྱེད་
དུ་ཕེབས་པ་བཞིན། ཁྱོད་རང་ཡང་དེ་ལྟར་སོང་བ་ཡིན་ནམ་ཞེས་འདྲི་སྲིད།" ཅེས་བཤད།
ཨ་ཕྱི་ཡིས་“དཀོན་མཆོག་ངོ་སོ་བསྟོད།” ཅེས་འུར་བརྒྱབ་པས། ཆོས་དཔོན་གྱིས་ཁོ་
མོར་ཡ་མཚན་པའི་རྣམ་འགྱུར་དང་བཅས་བལྟས།
"ཡེ་ཤུ་ཁོང་ཡང་རྙོག་འཛིང་གི་དྲ་བར་ཚུད་སོང་བ་འདྲ་ལ། ཁོང་རང་གིས་ཀྱང་ཐབས་
ཤེས་ཅི་ཡང་མ་རྙེད་པ་འདྲ། ཁོང་གིས་འདི་དག་ཚང་མ་ལ་སྙིང་པོ་ཅི་ཞིག་འདུག་གམ་
སྙམ་པ་ཡིན་ངེས་ཤིང་། འབད་བརྩོན་དང་ཐབས་ཤེས་བྱས་པར་བེད་སྤྱོད་ཅི་ཞིག་ཡོད་
དམ་སྙམ་ཡོད་ངེས་རེད། དེ་བས་ཁོང་རང་ཐང་ཆད་ནས་སེམས་ཞུམ་པ་རེད་ལ། ཁོང་གི་
སྙིང་སྟོབས་ཀྱང་དེ་ལྟར་ཉམས་པ་རེད། ད་ཅི་ཡིན་ན་ཡིན་དུ་ཆུག་སྙམ་ནས་ཡོད་ཚད་
མཚམས་འཇོག་པར་རྩོམ་གྲབས་ཡོད་པའི་སྐབས་དེ་ག་ཞིག་ལ། ཁོང་རང་མི་མེད་ལུང་
སྟོང་དུ་འཁྱམས་པ་རེད།
ཨ་ཕྱི་ཡིས་ཨ་སྨོན།’ " ཞེས་གཙེར་སྐད་བསྒྲགས། ཁོ་མོས་ལོ་ངོ་མང་པོའི་རིང་ལ་
གསོལ་འདེབས་ཐུན་མཚམས་དམ་འཛིན་བྱས་པ་ཡིན་ལ། ཁོ་མོས་གསོལ་འདེབས་ཀྱི་
ཚིག་འབྲུ་ཁག་ལ་ཉན་པའམ་དེའི་ནང་དོན་ལ་བསམ་བློ་གཏོང་མཚམས་བཞག་ནས་
ལོ་ངོ་མང་པོ་ཕྱིན་ཡོད།
ཆོས་དཔོན་གྱིས་མུ་མཐུད་དུ་ངས་ང་རང་ཉིད་ཡེ་ཤུ་འདྲ་བ་ཞིག་ཡིན་ཟེར་གྱི་མེད། ང་
རང་ཡང་ཁོང་དང་འདྲ་བར་ཐང་ཆད་ཡོད་ལ། ཁོང་དང་འདྲ་བར་མགོ་འཐོམས་ཡོད། ང་
རང་ཡང་ཁོང་དང་འདྲ་བར་སྒར་ཆས་ཅི་ཡང་མ་འཁྱེར་བར་མི་མེད་ལུང་སྟོང་དུ་འཁྱམས་
པ་ཡིན། དགོང་མོ་གན་རྐྱལ་དུ་ཉལ་ནས་དགུང་གི་སྐར་ཚོགས་ལ་ལྟད་མོར་བལྟས་ནས་
བསྡད་པ་ཡིན་ལ། ཞོགས་པར་དགུང་གི་ཉི་མ་མཁའ་ལ་འཕགས་པར་བལྟས་ནས་བསྡད་པ་
ཡིན།ཉིན་གུང་རི་སྒང་ནས་རེས་མཐོ་རེས་དམའི་སྐྱ་མདོག་གི་རི་ལུང་ཁག་ལ་བལྟས་ནས་
བསྡད་པ་ཡིན་ལ། ནུབ་ཁ་དགོང་ཁའི་ཉི་མ་རི་ལ་བསྐྱལ་ནས་བསྡད་པ་ཡིན། མཚམས་ལ་
ལར་ངས་སྔོན་ཆད་ལྟར་གསོལ་བ་བཏབ་པ་ཡིན། གནད་དོན་ནི། ངས་ཅི་ཞིག་གི་དོན་དུ་
ཅི་ཞིག་ལ་གསོལ་བ་འདེབས་ཀྱིན་པ་ཤེས་ཀྱི་མེད། གནས་སྐབས་དེར་ངའི་མཐོང་སྣང་
དུ་ཡོད་པ་ནི་ང་དང་རི་བོ་གཉིས་ཀ་ཡིན་ཞིང་། དུས་དེར་ང་དང་རི་བོ་གཉིས་ཀ་དབྱེར་
མེད་ཡིན། ངེད་གཉིས་ཀ་ངོ་བོ་གཅིག་ཡིན་ཞིང་། ངོ་བོ་དེ་ནི་མཆོག་ཏུ་གྱུར་པ་ཡིན།” ཞེས་
བཤད།
ཨ་ཕྱི་ཡིས་ཧ་ལེ་ལུ་ཡ།' " ཞེས་བཏོན་ནས་རྒྱབ་མདུན་ལ་གཡོ་ཙམ་གཡོ་ཙམ་བྱེད་
བཞིན་དགའ་བདེའི་རོ་མྱོང་བྱེད་ཨེ་ཐུབ་བལྟས།
ངས་མུ་མཐུད་དུ་བསམ་གཞིག་བྱས་པ་ཡིན། ཨོ། བསམ་གཞིག་ཀྱང་མ་རེད། དེ་
བསམ་གཞིག་ལས་ཀྱང་གཏིང་ཟབ་པ་ཞིག་རེད། ང་ཚོ་ཚང་མ་ངོ་བོ་གཅིག་ཡིན་དུས་ང་
ཚོ་མཆོག་ཏུ་གྱུར་པ་ཡིན་ཞིང་། འགྲོ་བ་མིའི་རིགས་འདི་ངོ་བོ་གཅིག་ཡིན་དུས་ད་གཟོད་
མཆོག་ཏུ་གྱུར་པ་ཡིན། འོན་ཀྱང་། ཁོ་ཚོའི་ནང་ནས་གཅིག་གིས་རང་ཉིད་ཀྱི་ཁ་ནང་དུ་
གཅིག་ཡོང་ཚེ། དེ་འཁྱེར་ནས་ལོགས་སུ་བྲོས་ནས་དེའི་དོན་དུ་འཕྲོག་རེས་འཛིང་རེས་
བྱེད་དུས། དེ་དུས་འགྲོ་བ་མིའི་རིགས་འདིའ ང་མཆོག་མིན་དུ་གྱུར་པ་རེད། མི་དེའི་རིགས་
ཀྱིས་མཆོག་གི་ངོ་བོ་རྩ་བརླག་ཏུ་གཏོང་གི་ཡོད། འོན་ཀྱང་། མི་གཅིག་གིས་མི་གཞན་ཞིག་
གི་འོག་ཏུ་ལས་ཀ་བྱེད་མ་དགོས་པར། ཁོ་ཚོ་ཚང་མས་ལས་ཀ་མཉམ་དུ་ལས་ཤིང་། མི་
གཅིག་གི་ལས་དབང་དེ་མི་གཞན་པ་ཚང་མའི་ལས་དབང་དང་སྦྲེལ་ནས་ཡོད་དུས། རེད།
དེ་ནི་མཆོག་ཏུ་གྱུར་པ་རེད།” དེ་ནས་ཆོས་དཔོན་གྱིས་གསུང་མཚམས་བཞག་མོད། འོན་
ཀྱང་། དད་ལྡན་གྱི་མགོ་བོ་རྣམས་མུ་མཐུད་དུ་དུད་ནས། སྦྱོང་བརྡར་ཐོབ་པའི་སྒོ་ཁྱི་དང་
འདྲ་བར་ཨ་སྨོན་གྱི་བརྡ་རྟགས་ལ་སྒུག་འདུག ངས་དེང་སང་སྔོན་ཆད་ཀྱི་ལུགས་
ལྟར་གསོལ་བ་འདེབས་ཐུབ་ཀྱི་མེད། མཆོག་ཏུ་གྱུར་པའི་ཞོགས་ཇ་འདི་འཐུང་རྒྱུ་བྱུང་
བར་ང་རང་སེམས་པ་ཧ་ཅང་དགའ། འདིར་བྱམས་བརྩེས་གང་ཡོད་པས། ང་རང་སེམས་
པ་ཧ་ཅང་དགའ། ད་དེ་ཡིན མགོ་བོ་རྣམས་མུ་མཐུད་དུ་དུད་འདུག་པས། ཆོས་དཔོན་
གྱིས་ཕར་ལྟ་ཚུར་ལྟ་བྱེད་བཞིན་ངས་ཁྱེད་ཚོའི་ཞོགས་ཇ་འཁྱག་ཏུ་བཅུག་སོང་།" ཞེས་
གསུངས་ཤིང་། སྐབས་དེར་ཁོས་ད་གཟོད་ཚང་མས་ཅི་ཞིག་ལ་སྒུག་ཡོད་པ་ཤེས་ནས་ཨ་
སྨོན ཞེས་གསུངས་པ་ན། ཚང་བའི་མགོ་བོ་ད་གཟོད་ཡར་བཀྱགས།
ཨ་ཕྱི་ཡིས་“ ཨ་་་སྨོན།” ཞེས་བཏོན་རྗེས། རང་ཉིད་ཀྱི་ཞོགས་ཇའི་སྟེང་དུ་མཆོངས།
ཁོ་མོས་རང་ཉིད་ཀྱི་སོ་དང་བྲལ་བའི་སོ་རྙིལ་རྒས་ཤིང་སྲ་བ་དེར་བརྟེན་ནས་སོབ་གོར་
སྙི་མོ་དེ་དུམ་བུར་གཏུབས། ཋོམ་གྱིས་ཞོགས་ཟས་ཧ་ཅང་མགྱོགས་པོར་ཟས་བྱུང་ལ། ཨ་
ཕས་ཀྱང་ཧམ་བཟའ་བྱས། སྡེར་མའི་ནང་གི་ཟ་མ་ཟོས་ཚར་ཞིང་། ཇ་ཕོར་ནང་གི་འཚིག་
ཇ་ཡང་བཏུངས་ཟིན། དེ་ལྟར། ལྕེ་སྟེང་དུ་འགྲོ་བར་སྒུག་ཡོད་པའི་ཟ་མ་ལྡོད་སྐབས་
ཁ་འགྲམ་ནས་ཐོར་སོང་བའི་གོར་རྡུལ་དང་། ཇ་ཕོར་དུ་འཁྱགས་པར་ལུས་པའི་འཚིག་
ཇའི་ཇ་ལྷག་ལ་ཐུག་པའི་བར་དུ་གླེང་མོལ་གྱི་རྒྱུན་ཡོངས་སུ་ཆད། ཨ་མས་ཟ་མ་བཟའ་
བཞིན་པའི་སྐབས་སུ་མིག་ཟུང་གིས་ཆོས་དཔོན་ལ་ལྟད་མོར་བལྟས་ཤིང་། ཁོ་མོའི་མིག་
ཟུང་གིས་དྲི་བ་འདྲི་ཞིང་ཞིབ་དཔྱོད་བྱེད་ལ། རྒྱུས་ལོན་ཡང་བྱེད་བཞིན་ཡོད། ཁོ་མོས་ཁོ་
ལ་ལྟ་སྟངས་ལ་བལྟས་ན། ཁོ་ནི་ད་ལྟ་མི་ཞིག་མ་ཡིན་པར་རྣམ་ཤེས་ཤིག་དང་། ཡང་ན་ས་
འོག་ནས་སླེབས་པའི་སྐད་སྒྲ་ཞིག་ཡིན་པ་དང་འདྲ།
སྐྱེས་པ་ཚོས་ཟ་མ་ཟོས་ཟིན་པས་རང་ཉིད་ཀྱི་ལག་གི་སྡེར་མ་རྣམས་ཐང་ལ་བཞག་
ཅིང་། ཇ་ཕོར་ནང་གི་འཚིག་ཇ་འཐུང་འཕྲོ་རྣམས་ཧུབ་ཀྱིས་བརྔུབས་རྗེས་སྒོར་བུད། ཨ་
ཕ་དང་ཆོས་དཔོན། ནོ་ཡ་དང་ཨ་མེས། ཋོམ་བཅས་ཀྱིས་ཁྱིམ་ཆས་ཀྱི་ཕུང་པོ་དང་ཤིང་གི་
ཉལ་ཁྲི། རླུང་འཐག་འཁོར་ལོའི་འཕྲུལ་ཆས་དང་རྨོས་གཤོལ་རྙིང་པ་བཅས་ཀྱི་ཁྲོད་ནས་
ཕར་བྱོལ་ཚུར་བྱོལ་བྱེད་བཞིན་དོས་འཁོར་གྱི་འགྲམ་དུ་སོང་ཞིང་། ཁོ་ཚོ་དོས་འཁོར་གྱི་
འགྲམ་དུ་སླེབས་རྗེས་དེ་གར་ལངས་ནས་བསྡད་དེ། ཐང་ཤིང་གིས་བཟོས་པའི་དོས་འཁོར་
གྱི་འགྲམ་སྐྱོར་ལ་ལག་པས་རེག་པར་བྱེད།
ཁོམ་གྱིས་རླངས་འཁོར་གྱི་གདོང་ཁེབས་ཡར་བཀྱགས་ནས་སྣུམ་ཀྲིག་ཀྲིག་གི་སྒུལ་
འཕྲུལ་ཆེན་པོ་དེར་བལྟས། ཨ་ཕ་ཁོའི་འགྲམ་དུ་ཡོང་ནས་ང་ཚོས་འདི་མ་ཉོས་གོང་དུ་ཁྱོད་
ཀྱི་གཅུང་པོ་ཨལ་གྱིས་ལྟ་ཡག་བྱས་ཡོད། ཁོས་ཟེར་ན་སྐྱོན་མི་འདུག་ཟེར།" ཞེས་བཤད།
་ཁཱོམ་གྱིས་ཁོས་ཅི་ཤེས། ཁོ་བྱིས་པ་བསམ་མེད་ཅིག་རེད།” ཅེས་བཤད།
ཁོས་སྤྱི་གཉེར་ཁང་ཞིག་ཏུ་ལས་ཀ་ལས་པ་རེད་ལ། ན་ནིང་ཁོས་དོས་འཁོར་བསྐོར་
བ་རེད། ཁོ་ལ་དེ་ཐད་ཀྱི་ཤེས་བྱ་གང་འཚམས་ཡོད། ཁོ་འཚུབ་པོ་རིག་རྒོད་ཅིག་རེད། ཁོས་
དེ་ཐད་ཤེས་ཀྱི་ཡོད། ཁོས་སྒུལ་འཕྲུལ་ཞིག་གསོ་སྟབས་བདེ་ཞིག་བྱེད་ཐུབ། རེད་ཡ། ཨལ་
གྱིས་དེ་ཐུབ་ཀྱི་ཡོད།"
ཥོམ་གྱིས་“ཁོ་དེང་སང་གང་དུ་ཡོད།” ཅེས་དྲིས།
ཨ་ཕས་རེད་ཡ། ཁོ་ནི་ར་ཕོ་ཞིག་དང་འདྲ་བར་ག་ས་གང་དུ་ཕོ་ཉུལ་ལ་འགྲོ་ཡི་ཡོད་
རྒྱུ་རེད། དབུགས་རྒྱུན་མ་ཆད་བར་དུ་འཛེག་ས་རེ་ཨེ་ལོན་བལྟས་ནས་རྒྱུག་གི་ཡོད། རང་
ལོ་བཅུ་དྲུག་ལས་བརྒལ་བའི་ན་གཞོན་འཚུབ་པོ་རིག་རྒོད་འདི། རྩ་ལངས་ནས་སྡོད་ཐུབ་
ཀྱི་ཡོད་ས་མ་རེད། དེང་སང་ཁོའི་སེམས་སུ་བུད་མེད་དང་སྒུལ་འཕྲུལ་ལས་གཞན་པ་ཅི་
ཡང་ཡོད་ས་མ་རེད། དགོང་མོ་ཁྱིམ་དུ་ཕྱིར་མ་ལོག་པར་གཟའ་འཁོར་གཅིག་ཙམ་ཕྱིན་
སོང་ཞེས་བཤད།
ཨ་མེས་ཀྱིས་རང་ཉིད་ཀྱི་བྲང་ཁ་རུ་ལག་སྙོབ་བྱེད་བཞིན། ནང་སྟོད་སྔོན་པོ་དེའི་སྒྲོག་
བུ་རྣམས་སྒྲོག་ནོར་ཐེབས་ནས་འོག་འཇུག་གི་སྒྲོག་ཁུང་དུ་བསྒྲོགས། ཁོའི་མཛུབ་མོས་
ཅི་ཞིག་འགྲིག་མེད་པ་ཚོར་ནའང་། དེ་ལ་ཁ་ཡ་མི་བྱེད་པར་མཛུབ་མོ་རྣམས་མར་སོང་
ནས་དོར་མའི་སྒྲོག་བུའི་རྙོག་འཛིང་དེ་སེལ་ཐབས་བྱེད་བཞིན་ང་དེ་ལས་ཀྱང་སྡུག་
པོ་ཡིན ཞེས་དགའ་སྤྲོ་དང་བཅས་“ང་དེ་ལས་ཀྱང་ཧ་ཅང་སྡུག་པོ་ཡིན། ང་དངོས་ནས་
ལྟས་ངན་ཞིག་ཡིན། ཁྱོད་ཚོས་ཀྱང་དེ་ལྟར་ཟེར་སྲིད། ཐེངས་གཅིག་ལ་ས་ལི་སོ་གྲོང་རྡལ་
དུ་སྒར་ཚོགས་" ཤིག་འཚོགས་སོང་ལ། སྐབས་དེར་ང་རང་ཨལ་ལས་ལོ་ཚོད་ཅུང་ཆེ་བའི་
ཕོ་གསར་ཞིག་ཡིན། ཁོ་ནི་ན་གཞོན་བསམ་མེད་ཙམ་ཡིན་པ་ལས་གཤིས་རྒྱུད་འཇམ་པོ་
བལ་ལྟ་བུ་ཞིག་རེད། ང་ཚོ་སྒར་ཚོགས་དེར་ཕྱིན་པ་ཡིན་ལ། དེར་མང་ཚོགས་མི་གྲངས་
ལྔ་བརྒྱ་ལྷག་འདུས་འདུག དེ་གར་སྲེད་ཆུ་ཤོར་བའི་གཞོན་ནུ་མ་མི་ཉུང་བ་ཞིག་ཀྱང་
འདུག ཅེས་བཤད།
ཁཱོམ་གྱིས་ཁྱོད་ད་དུང་ཡང་ཧ་ཅང་ལྟས་ངན་ཞིག་དང་འདྲ། ཨ་མེས།” ཞེས་བཤད།
“རེད། ད་དུང་ཡང་ཅུང་ཙམ་ཡིན། འོན་ཀྱང་། དེང་སང་གི་ང་ནི་སྔོན་ཆད་ཀྱི་ང་དང་
བསྡུར་ཐབས་གང་ན་ཡོད། ང་ཁ་ལི་ཧྥོར་ནེ་ཡ་མངའ་སྡེ་རུ་ཁྲིད་དང་། དེར་ངས་བསམ་
དུས་འདོད་དུས་ཚ་ལུ་མ་བཏུས་ནས་བཟའ་ཆོག་ལ། ཡང་ན་རྒུན་འབྲུམ། ང་རང་གི་
སེམས་སུ་ནམ་ཡང་འདོད་པ་ཁེངས་མྱོང་མེད། ངས་རྒུན་སྡོང་ལས་རྒུན་འབྲུམ་ཕྲེང་ཐག་
ཧྲིལ་པོ་ཧྲིལ་པོ་བཏོགས་ཡོང་ནས། དེ་རྣམས་ངོ་གདོང་དུ་བཙིར་ནས་རྒུན་ཁུ་རྣམས་མ་ནེ་
ངོས་ནས་མར་འཛར་དུ་འཇུག་དགོས།"
ཁཱོམ་གྱིས་“ཨ་ཁུ་ཇོན་གང་དུ་ཡོད། རོ་སི་ཤ་རོན་གང་དུ་ཡོད། རུ་ཐེ་དང་ཝིན་ཧྥིལད་
གཉིས་གང་དུ་ཡོད། ཁོ་ཚོའི་སྐོར་སུ་ཞིག་གིས་ཀྱང་བཤད་མ་སོང་ཨ།” ཞེས་དྲིས།
ཨ་ཕས་སུ་ཞིག་གིས་ཀྱང་དྲིས་མ་སོང་ཨ། ཇོན་ས་ལི་སོ་གྲོང་རྡལ་དུ་ཅ་ལག་བཙོང་
དུ་ཕྱིན་སོང་། ཆུ་འདྲེན་འཕྲུལ་འཁོར་དང་ལག་ཆ་ཚང་མ། དེ་བཞིན་ཁྱིམ་བྱ་སོགས་ང་
ཚོས་འདི་གར་ཚུར་འཁྱེར་ཡོང་བའི་ཅ་དངོས་མཁོ་མེད་ཚང་མ་བཙོང་དགོས་པ་རེད། རུ་
ཐེ་དང་ཝིན་ཧྥིལད་གཉིས་ཀ་ཁོ་དང་ལྷན་དུ་ཕྱིན་སོང་། ཁོ་ཚོ་ཉི་མ་མ་ཤར་གོང་ནས་བུད་
སོང་ཞེས་བཤད།
་ཥོམ་གྱིས་ཨ་ཡ་མཚན། ང་ཚོ་ལམ་ནས་ཐུག་མ་སོང་། ཞེས་བཤད།
"ཨུན། ཁྱོད་ཚོ་གཞུང་ལམ་བརྒྱུད་ནས་ཡོང་བ་ཡིན་རྒྱུ་རེད། ཨེ་ཡིན། ཁོ་ཚོ་ཁོ་ལིན་
ཋོན་གྲོང་རྡལ་དུ་འགྲོ་སའི་ལྟག་ལམ་དེ་བརྒྱུད་ནས་ཕྱིན་སོང་། རོ་སི་ཤ་རོན་དེང་སང་ཁོན་
ནེ་ཚང་དུ་གཞི་བཅས་ཡོད། ཨོ་དཀོན་མཆོག་མཁྱེན། ཁྱོད་ཀྱིས་རོ་སི་ཤ་རོན་དང་ཁོན་ནེ་
རི་ཝེར་གཉིས་ཀ་གཉེན་སྒྲིག་བྱས་ཡོད་པའང་ཤེས་ཡོད་རྒྱུ་མ་རེད། ཁྱོད་ཀྱིས་ཁོན་ནེ་ངོ་
ཤེས་རྒྱུ་རེད། ཁོ་ནི་ན་གཞོན་ཡག་པོ་ཞིག་ཡིན། རོ་སི་ཤ་རོན་ལ་མངལ་ཆགས་ནས་ཟླ་ངོ་
གསུམ་བཞི་བཞི་ལྔ་ཙམ་འགྲོ་བཞིན་ཡོད། དེང་སང་གྲོད་ཁོག་འབུར་བཞིན་པའི་སྒང་ཡིན།
བལྟས་ཚོད་ཀྱིས་ཚང་མ་བདེ་འཚམས་ཡིན་པ་འདྲ།"
ཁོམ་གྱིས་“སྟོན་པ་ཡེ་ཤུ། ང་འགྲོ་དུས་རོ་སི་ཤ་རོན་ད་རུང་བྱིས་པ་ཞིག་རེད། ད་ལྟ་ཁོ་
མོར་ཕྲུ་གུ་བཙའ་རྒྱུ་ཡོད་འདུག རང་ཉིད་ཁྱིམ་དུ་མེད་དུས་ལོ་ངོ་བཞི་ཡི་ནང་དུའ ང་དོན་
དག་མང་པོ་བྱུང་འདུག་ཨ། ང་ཚོ་ནུབ་རྒྱུད་དུ་ག་དུས་ལམ་ལ་ཆས་རྒྱུ་ཡིན་ནམ། ཨ་ཕ།”
ཞེས་བཤད།
ང་ཚོས་ཐོག་མར་ཅ་དངོས་འདི་དག་འཁྱེར་ནས་བཙོང་དགོས། ཨལ་ཕོ་ཉུལ་ལས་
ཕྱིར་སླེབས་པ་ཡིན་ན། ངས་བལྟས་ན་ཁོས་ཅ་དངོས་འདི་དག་ཚང་མ་སྡེབ་གཅིག་ཏུ་
དོས་འཁོར་དུ་བརྩིགས་ནས་བཙོང་དུ་འཁྱེར་ཐུབ་རྒྱུ་རེད། དེ་ལྟར་ན། ང་ཚོ་སང་ཉིན་
དང་། ཡང་ན་གནངས་ཉིན་ལམ་ལ་འབུད་ཐུབ་རྒྱུ་རེད། ང་ཚོར་སྒོར་མོ་མང་པོ་མེད་ལ།
མི་ཚོས་ཟེར་ན་འདི་ནས་ཁ་ལི་ཧྥོར་ནེ་ཡ་བར་དུ་ལེ་དབར་སྟོང་ཕྲག་གཉིས་ཙམ་ཡོད་
པ་རེད་ཟེར། ང་ཚོ་ག་ཚོད་སྔ་ཙམ་ལམ་ལ་འབུད་ཐུབ་ན་དེ་ཚོད་ཀྱིས་སྔ་ཙམ་ལ་སླེབས་
རྒྱུ་རེད། སྒོར་མོ་ནི་ཆུ་བཞིན་དུ་ཟགས་ནས་འགྲོ་ཡི་འདུག ཁྱོད་ལ་སྒོར་མོ་འདྲ་ཨེ་ཡོད།
"སྒོར་མོ་གཉིས་གསུམ་མ་གཏོགས་མེད། ཁྱོད་ཚོས་སྒོར་མོ་ཅི་ལྟར་བསགས་པ་ཡིན།
ཨ་ཕས་ཨུན། ཁྱིམ་གྱི་ཅ་ལག་ཚང་མ་བཙོངས་པ་ཡིན་ལ། དེའི་སྟེང་དུ་ང་ཚོ་ཚང་
མས་སྲིང་བལ་བཏུས་པ་ཡིན། ཐ་ན་ཨ་མེས་ཀྱིས་ཀྱང་བཏུས་པ་རེད།" ཅེས་བཤད།
ཨ་མེས་ཀྱིས་བཏུས་པ་ཡིན་ཡ།" ཞེས་བཤད།
“ང་ཚོས་བཙོང་རྒྱུ་ཡོད་ཚད་བཙོངས་ནས། སྒོར་མོ་ཚང་མ་མཉམ་དུ་བསྡུས་དུས་སྒོར་
མོ་གཉིས་བརྒྱ་ཙམ་ལ་བུད་ཡོད། ང་ཚོས་དོས་འཁོར་འདི་ལ་སྒོར་མོ་བདུན་ཅུ་དོན་ལྔ་
སྤྲད་པ་ཡིན་ལ། ཨལ་དང་ངེད་གཉིས་ཀྱིས་འདིའི་རྒྱབ་ཁེབས་སྐོགས་བཀོག་ནས་སྟེང་དུ་
གཞུག་སྒམ་ཕུག་པ་ཡིན། སྤྱིར་ཨལ་གྱིས་སྒུལ་འཕྲུལ་གྱི་འགོག་གཏོང་སྦུ་གུ་གཙང་སེལ་
བྱེད་རྒྱུ་བྱས་ཡོད་མོད། འོན་ཀྱང་། ཁོ་རང་ཡར་འཁྱམ་མར་འཁྱམ་བྱས་ནས་བསྡད་པས་
ལས་ཀ་དེར་ད་དུང་ཡང་ལག་པས་ཐུག་རྒྱུ་མ་བྱུང་། ང་ཚོ་ལམ་ལ་འབུད་དུས་ང་ཚོར་སྒོར་
མོ་བརྒྱ་དང་ལྔ་བཅུ་ཏག་ཏག་ཡོད་རྒྱུ་རེད། དོས་འཁོར་གྱི་འགྱིག་འཁོར་རྙིང་པ་འདི་དག་
གིས་ཡུན་རིང་ལ་རྒྱུག་ཐུབ་རྒྱུ་མ་རེད། རྙིང་ཟད་དུ་སོང་བའི་འགྱིག་འཁོར་ལྷག་མ་གཅིག་
གཉིས་ཤིག་ཡོད། ད་བལྟས་ན། ལམ་བར་ནས་མཁོ་བྱད་སྒྲུག་བཞིན་འགྲོ་དགོས་རྒྱུ་རེད།
དགུང་གི་ཉི་མ་ཐད་ཀར་མར་འཕྲོས་ནས་འོད་ཟེར་གྱི་མདའ་མོ་འཕེན། དོས་འཁོར་
གཞུག་སྒམ་གྱི་གྲིབ་གཟུགས་དེ་ས་ངོས་སུ་བསྟར་བ་བསྟར་བ་བྱས་ཏེ་ཕོག་འདུག་
ཅིང་། དོས་འཁོར་ལས་ཚ་དྲོད་ཕོག་པའི་སྣུམ་དང་སྣུམ་ཕྱིས་ལག་རས། ལྕགས་རྩི་སོགས་
ཀྱི་དྲི་མ་ཞིག་འཐུལ་བཞིན་འདུག ཁྱིམ་བྱ་འགའ་རེ་སྒོ་ར་ནས་ཕར་བྲོས་ནས་ལག་ཆའི་
ཁང་པའི་ནང་དུ་ཚ་བྱོལ་བྱས། ཕག་ཚང་ནང་གི་ཕག་པ་རྣམས་ར་སྐྱོར་གྱི་ཉེ་སར་ལྷུང་
བའི་གྲིབ་མ་ཕྲ་མོའི་ནང་དུ་ཉལ་ནས་དབུགས་ཧལ་ཧལ་དུ་འདོན་ལ། མཚམས་མཚམས་
སུ་ལེ་འདེད་ཀྱི་ཙི་སྒྲ་རེ་སྒྲོག སྒོ་ཁྱི་གཉིས་ཀ་དོས་འཁོར་འོག་གི་ཐལ་རྡུལ་དམར་པོའི་
ཁྲོད་དུ་དབུགས་ཧལ་ཧལ་དུ་ལེན་བཞིན་ཐང་ལ་བསྣར་ནས་འདུག་ཅིང༌། ཁོ་ཚོའི་ཕྱི་རུ་
ནར་བའི་ལྕེ་སྟེང་དུ་ཐལ་རྡུལ་ཆགས། ཨ་ཕས་རང་ཉིད་ཀྱི་ཞྭ་མོ་མིག་སྟེང་དུ་མར་འཐེན་
རྗེས་སྒྱིད་ཁུག་གི་སྟེང་དུ་མར་ཙོག་པུར་བསྡད་ཅིང་། འདི་ནི་ཁོས་བསམ་གཞིག་དང་ལྟ་
ཞིབ་བྱེད་སྐབས་ཀྱི་རང་བྱུང་གི་འདུག་སྟངས་ཡིན་པ་ལྟར། ནན་ཏན་གྱི་སྒོ་ནས་ཋོམ་
ལ་ལྟ་ཞིབ་བྱས། ཁོས་ད་དུང་གསར་པ་ཡིན་མོད་ད་ལྟ་རྙིང་པར་འགྱུར་མགོ་བརྩམས་ཟིན་
པའི་ཋོམ་གྱི་ཞྭ་མོ་དང་། ཁོའི་ཆ་འགྲིག་གྱོན་གོས། ཀོ་ལྷམ་བཅས་ལ་ལྟ་ཞིབ་བྱས།
ཨ་ཕས་ཁྱོད་ཀྱིས་རང་ཉིད་ཀྱི་སྒོར་མོ་རྣམས་གྱོན་གོས་འདི་དག་གི་སྟེང་དུ་བཏང་
བ་ཡིན་ནམ ཞེས་དྲིས་ཤིང་། དེ་ནས་“གྱོན་གོས་འདི་དག་རྗེས་མར་ཁྱོད་རང་སུན་བྱེད་
ཅིག་ཏུ་འགྱུར་གྱི་རེད ཅེས་བཤད།
ཥོམ་གྱིས་འདི་དག་ཁོ་ཚོས་ང་ལ་སྤྲད་པ་རེད། ང་བཙོན་ལས་གཏོང་སྐབས་འདི་དག་
ཁོ་ཚོས་ང་ལ་སྤྲད་པ་རེད།” ཅེས་བཤད། ཁོས་ཞྭ་མོ་ཕུད་ནས་དེ་ལ་ཅུང་ཡིད་སྨོན་གྱི་རྣམ་
པ་དང་བཅས་ཡུད་ཙམ་ལ་བལྟས་ཤིང་། དེ་ནས་ཞྭ་མོ་སྤྱད་དེ་ཐོད་པའི་རྔུལ་ཆུ་ཕྱིས། ཁོས་
ཞྭ་མོ་གསེག་གོན་གྱིས་ཕྱིར་གོན་ཞིང་། ཞྭ་མོའི་ཐོད་ལྕེ་ནས་བཟུང་སྟེ་མདུན་དུ་འཐེན།
ཨ་ཕས་་ཁོ་ཚོས་ཁྱོད་ལ་ལྷམ་ཡག་པོ་ཆ་གཅིག་ཀྱང་སྤྲད་འདུག་ཨ།” ཞེས་ལྟ་ཞིབ་ཀྱི་
ཉམས་ཀྱིས་བཤད།
ཥོམ་གྱིས་“སྤྲད་བྱུང་། འོན་ཀྱང་། འདི་ནི་ཉི་མ་ཚ་དུས་རྐང་ཐང་ལ་འགྲོ་བྱེད་ཀྱི་ལྷམ་
ཞིག་མ་རེད། ཅེས་བཤད་རྗེས་ཁོ་ཡང་ཨ་ཕའི་འགྲམ་དུ་ཙོག་པུར་བསྡད།
ནོ་ཡ་ཡིས་དལ་མོས་གལ་སྲིད་ཁྱོད་ཚོས་འགྲམ་སྐྱོར་དེ་བཟོས་ནས་གྲུབ་པ་ཡིན་ན།
ང་ཚོས་ཅ་དངོས་རྣམས་སྟེང་དུ་བརྩིག་ཆོག ང་ཚོས་ཅ་དངོས་རྣམས་སྟེང་དུ་བརྩིགས་
བཞག་པ་ཡིན་ན། ཨལ་ཕྱིར་སླེབས་ཚེ་...།’ ཞེས་བཤད།
ཋོམ་གྱིས་གལ་སྲིད་ཁྱོད་ཚོར་མི་འཐད་རྒྱུ་མེད་ན་དོས་འཁོར་ངས་སྐོར་ཆོག ངས་
མག་ལེ་སི་ཋིར་བཙོན་ཁང་དུ་དོས་འཁོར་བསྐོར་མྱོང་།" ཞེས་བཤད།
ཨ་ཕས་"དེ་ཡག་པོ་འདུག” ཅེས་བཤད་ཅིང་། དེ་ནས་ཁོའི་མིག་ཟུང་གཞུང་ལམ་གྱི་
ཕྱོགས་སུ་འཁོར་ནས་“གལ་སྲིད་ང་ནོར་མེད་ན། ད་ལྟ་ཕོ་གསར་རིག་རྒོད་འཚུབ་པོ་ཅིག་
གིས་མཇུག་མ་ཁྱིམ་དུ་དྲུད་ནས་ཡོང་བཞིན་པ་འདྲ།" ཞེས་བཤད་ཅིང་། དེ་ནས་ཁོས་མུ་
མཐུད་དུ་ལྟས་ངན་ཐང་ཆད་འདུག་མཁན་ཞིག་ཀྱང་ཡིན་པ་འདྲ།" ཞེས་བཤད།
ཥོམ་དང་ཆོས་དཔོན་གཉིས་ཀྱིས་གཞུང་ལམ་ཕྱོགས་སུ་བལྟས། འདོད་ཆགས་ཅན་གྱི་
ཨལ་གྱིས་ཚང་མས་ཁོ་ལ་བལྟས་ཡོད་པ་མཐོང་བས། ཁོས་རང་ཚུགས་ཕྱིར་བསྡུས་ནས།
ཀོ་ཀོའི་ཀི་བརྡ་སྒྲོག་གྲབས་ཡོད་པའི་བྱ་ཕོ་ཞིག་དང་འདྲ་བར་འགྱིང་ཉམས་དང་བཅས་
ཚུར་སྒོ་རའི་ནང་དུ་ཡོང་། ཁོས་ཐོག་མར་ཋོམ་ངོས་མ་ཟིན་པས་སྒྲོབ་ཉམས་དང་བཅས་
ཉེ་སར་སླེབས་ཤིང་། ཁོས་ཋོམ་ངོས་ཟིན་པ་ན། གདོང་གི་ང་རྒྱལ་གྱི་རྣམ་འགྱུར་ཡོངས་
སུ་འགྱུར་ནས། མིག་ཟུང་ལས་ཡིད་སྨོན་དང་གུས་བཀུར་གྱི་ཉམས་ཤར་ཞིང་། རང་རློམ་
གྱི་རྣམ་པ་ཡོངས་སུ་ཞི། ཁོས་རང་ཉིད་ཀྱི་འཇུར་རྟ་རྟིང་རིང་དེ་མངོན་པར་བྱེད་ཆེད། རྫི་
དོར་རེངས་པོ་དེའི་ཁ་མདོ་དབྱིན་ཚོན་བརྒྱད་ཙམ་ཡར་བརྫེས་ཡོད། རྫི་དོར་དེའི་སྟེང་དུ་
ཟངས་མའི་འབུར་གཟུགས་ཡོད་པའི་ཆབ་མ་དབྱིན་ཚོན་གསུམ་ཅན་ཞིག་བཅིངས། ཁོའི་
ཕྱི་སྟོད་སྔོན་པོའི་སྟེང་དུ་དཔུང་རྟགས་དམར་པོས་བརྒྱན་ཡོད་ཅིང་། མགོ་ལ་སི་ཋེད་སོན་
ཞྭ་མོ་ཞིག་གསེག་གོན་བྱས་ཡོད། འོན་ཀྱང་། ཁོའི་རྒྱས་སྤྲོས་འདི་དག་གིས་ཁོའི་གཅེན་
པོའི་གཟི་བརྗིད་དང་འགྲན་ག་ལ་ནུས་ཏེ། རྒྱུ་མཚན་ནི་ཁོའི་གཅེན་པོས་མི་ཞིག་བསད་
མྱོང་བས་སོ།། སུས་ཀྱང་དེ་བརྗེད་ག་ལ་སྲིད། རང་ཉིད་ཀྱི་གཅེན་པོས་མི་བསད་པའི་རྐྱེན་
གྱིས། ཐ་ན་ཨལ་ལ་ཡང་རང་ཉིད་ཀྱི་ན་མཉམ་ཁྲོད་དུ་ཡིད་སྨོན་སྐྱེ་མཁན་མང་པོ་ཡོད།
ཁོ་རང་ས་ལི་སོ་གྲོང་རྡལ་དུ་ཡོད་སྐབས་ཤིག་ལ། གཅིག་གིས་ཨལ་ལ་མཛུབ་བསྟན་བྱས་
ཏེ་ཁོ་ཨལ་ཇོ་ཌི་རེད། ཁོའི་གཅེན་པོས་སྦྱག་མ་ཞིག་གིས་མི་ཞིག་བསད་པ་རེད།" ཅེས་
བཤད་པ་གོ་མྱོང་།
ད་ལྟ་ཨལ་དལ་མོས་ཚུར་ནུར་ཞིང་། རང་ཉིད་ཀྱི་གཅེན་པོ་འདི་ནི་སྔོན་ཆད་བསམ་
ཚོད་ལྟ་བུའི་སྒྲོབ་ཉམས་ཅན་ཞིག་མིན་པ་མཐོང་། ཨལ་གྱིས་ཁོའི་གཅེན་པོའི་གནག་
ཅིང་སྣུམ་ལ་བསམ་གཞིག་གི་མདངས་ཤར་བའི་མིག་ཟུང་དང་། བཙོན་ཁང་གི་བརྟན་
བརླིང་། བཙོན་སྲུང་ལ་ངོ་ལོག་ཀྱང་མི་བྱེད་ལ་ངོ་དགའ་ཡང་མི་བྱེད་པའི་ཆེད་དུ་བསྟན་
དོན་ཅི་ཡང་མི་མངོན་པར་སྦྱོང་བརྡར་ཐོབ་ཡོད་པའི་ངོ་གདོང་བཅས་མཐོང་བས། ཁོ་ཡང་
དེ་མ་ཐག་ཏུ་འགྱུར། ཁོ་ཡང་ངང་ངམ་ཤུགས་ཀྱིས་རང་ཉིད་ཀྱི་གཅེན་པོ་ལྟ་བུ་གྱུར་ནས།
བལྟས་བཟོ་ཅན་གྱི་ངོ་གདོང་ལ་བསམ་གཞིག་གི་ཉམས་ཤིག་མངོན་ཞིང་ཕྲག་ཟུང་ལྷོད་
ལ་བབས། ཁོས་ཁཱོམ་སྔོན་ཆད་ག་འདྲ་ཞིག་ཡིན་པ་དྲན་པ་སོས་ཀྱི་མེད།
ཥོམ་གྱིས་“ཨ་རོག ཨལ། སྟོན་པ་ཡེ་ཤུ། ཁྱོད་རང་སྲན་མ་བཞིན་དུ་སྐྱེ་ཡོང་གི་འདུག་
ཨ། གཞན་ཞིག་ནས་ཐུག་ན་ངས་ཁྱོད་ངོས་ཟིན་རྒྱུ་མ་རེད།” ཅེས་བཤད།
ཋོམ་གྱིས་ལག་འཇུ་བྱེད་འདོད་ན་ཨལ་གྱི་ལག་པ་གྲ་སྒྲིག་རེད་འདུག་མོད། འོན་
ཀྱང་། ཁོའི་གདོང་ལ་དོགས་མི་བདེ་བའི་ཁྲེལ་འཛུམ་ཞིག་ཤར། ཁོམ་གྱིས་ལག་པ་ཕར་
བསྲིངས་པས་ཨལ་གྱིས་ད་གཟོད་ལག་པ་ཚུར་བསྲིངས་ཡོང་ནས་གཅེན་པོའི་ལག་པ་
ལ་འཇུས། འདི་ལྟར་བལྟས་ན་ཁོ་གཉིས་ཀྱི་བར་དུ་འདྲ་ས་མང་པོ་ཡོད་པ་མཐོང་ཐུབ།
ཁཱོམ་གྱིས་ཁོ་ཚོས་ཟེར་ན་ཁྱོད་རང་ལ་དོས་འཁོར་གྱི་ཐད་ལག་རྩལ་ཡག་པོ་འདུག་ཟེར།”
ཞེས་བཤད།
ཨལ་གྱིས་རང་ཉིད་ཀྱི་གཅེན་པོ་འདི་རང་རློམ་ཅན་ལ་དེ་འདྲ་མི་དགའ་བ་ཚོར་ནས་
“ངས་དེའི་སྐོར་ཆེན་པོ་མི་ཤེས།” ཞེས་ལན་བཏབ།
ཨ་ཕས་ལུང་པ་འདིའི་ཕྱོགས་སུ་སྐད་གྲགས་ཡོད་པའི་འཚུབ་པོ་རིག་རྒོད་ཅིག་རེད།
ཁྱོད་ཐང་ཆད་འདུག་ཨ། ཁྱོད་ཀྱིས་ཅ་ལག་མང་པོ་ཞིག་དོས་འཁོར་དུ་འཁུར་ནས་ས་ལི་
སོ་གྲོང་རྡལ་དུ་བཙོང་དུ་འགྲོ་དགོས།” ཞེས་བཤད།
ཨལ་གྱིས་རང་ཉིད་ཀྱི་གཅེན་པོ་ཋོམ་ལ་གཅིག་བལྟས་ནས་“མཉམ་དུ་འགྲོ་རྒྱུ་ཡིན་
ནམ།” ཞེས་བཤད། ཁོས་གང་ཐུབ་ཀྱིས་རང་དགར་ཡིན་མདོག་གི་ཉམས་བསྟན།
ཁཱོམ་གྱིས་"མིན། ང་འགྲོ་མི་ཐུབ། ངས་འདི་རུ་རོགས་བྱས་ནས་འདུག་དགོས། ང་ཚོ་
ནུབ་རྒྱུད་དུ་མཉམ་དུ་འགྲོ།" ཞེས་བཤད།
ཨལ་གྱིས་རང་ཉིད་ཀྱི་དྲི་བ་མར་གནོན་མ་ཐུབ་པར་ཁྱོད་རང་བཙོན་ཁང་ནས་བཙོན་
བྱོལ་བྱས་ཡོང་བ་ཨེ་ཡིན།" ཞེས་དྲིས།
ཁོམ་གྱིས་མིན། ང་བཟང་བཙོན་དུ་བཏང་བ་ཡིན ཞེས་བཤད།
ཨོ་...།
” ཨལ་ལ་ཅུང་བློ་ཕམ་བྱུང་སོང་།

ལེའུ་དགུ་པ།

ཁང་པ་ཆུང་ཆུང་ཚོའི་ནང་དུ། བོགས་ལེན་ཞིང་པ་ཚོས་རང་ཉིད་ཀྱི་ནོར་རྫས་དང་། རང་
ཉིད་ཀྱི་ཨ་ཕའི་རིང་གི་ནོར་རྫས། ཨ་ཕའི་ཨ་ཕའི་རིང་གི་ནོར་རྫས་བཅས་ཡར་བསལ་མར་
བསལ་བྱེད་བཞིན་ཡོད་ཅིང་། ཁོ་ཚོས་རང་ཉིད་ཀྱི་རྒྱུ་ནོར་ཁག་ལས་ནུབ་རྒྱུད་འགྲུལ་
བཞུད་ལ་མཁོ་བ་ཚང་མ་འདེམས་གསེས་བྱེད་བཞིན་ཡོད། ཁོ་ཚོའི་འདས་སོང་གི་ཡོད་
ཚད་འདི་ལྟར་གཏོར་བརླག་བཏང་བས། སྐྱེས་པ་ཚོ་ཧ་ཅང་ཡ་ང་སྙིང་རྗེ་མེད་པར་གྱུར་
ཡོད། འོན་ཀྱང་། འབྱུང་འགྱུར་གྱི་ལོ་ཟླའི་ཁྲོད་དུ་ཁོ་ཚོའི་འདས་སོང་གིས་ཁོ་ཚོ་ལ་ངུ་
འབོད་ག་འདྲ་བྱེད་རྒྱུ་ཡིན་པ་བུད་མེད་ཚོས་ཤེས་ཀྱི་ཡོད། སྐྱེས་པ་ཚོ་འབྲུ་ཁང་དང་ཕྱུགས་
ཁང་གི་ནང་དུ་སོང་།
གཤོལ་དེ་དང་ཤལ་བ་དེ། ཨོ། དམག་འཁྲུག་གི་སྐབས་སུ་ང་ཚོས་ལོ་ཏོག་པད་ཁ་བཏབ་
པ་དྲན་གྱི་འདུག་གམ། མི་གཅིག་གིས་ང་ཚོ་ལ་དངུལ་འདབ་ལུག་མིག་མེ་ཏོག་ཅེས་འབོད་
པའི་འགྱིག་རྩྭ་ཞིག་འདེབས་སུ་བཅུག་པ་དེ་དྲན་གྱི་འདུག་གམ། ཁོས་ཟེར་ན་དེ་བཏབ་ན་
ཕྱུག་པོར་འབུད་ཐུབ་ཟེར། ཡ། ལག་ཆ་དེ་དག་འཁྱེར་ཤོག་དང་། སྒོར་རྡོག་འགའ་རེ་ཁུག་
རྒྱུ་རེད། གཤོལ་དེ་ལ་སྒོར་མོ་བཅོ་བརྒྱད་དང་། དེའི་སྟེང་དུ་འཁོར་བཞིའི་ཤིང་རྟ་དེ་བཞག་
ན། ཤིང་རྟ་དེ་སེ་ཨར་སི་རོའེ་བྷག་' རྟགས་ཅན་རེད་ཡ།
སྒ་སྲབ་དང་འཁོར་གཉིས་ཤིང་རྟ། སོན་འདེབས་ཆས། ལྷན་དུ་བསྡམས་ཡོད་པའི་
འཇོར་བུ་དེ་ཚོ། ཚང་མ་སྒོར་འཁྱེར་ཤོག ཚང་མ་འདིར་སྤུངས་ཤིག ཚང་མ་འཁོར་བཞི་
ཤིང་རྟའི་སྟེང་དུ་རྩིགས་ཤོག ཚང་མ་གྲོང་རྡལ་དུ་འཁྱེར་ནས་ག་ཚོད་ཁུག་ན་དེ་ཚོད་
ཀྱིས་ཚོངས་ཤོག རྨོན་དོར་གཉིས་ཀ་དང་ཤིང་རྟ་རྣམས་ཀྱང་མཉམ་དུ་ཚོངས་ཤོག ད་འདི་
དག་ཚང་མར་བེད་སྤྱོད་ཅི་ཡང་མེད།
སྒོར་ཟུར་ལྔས་གཤོལ་བཟང་པོ་ཞིག་ཁུག་གི་མ་རེད། སོན་འདེབས་ཆས་དེ་ཉོ་དུས་
སྒོར་མོ་སུམ་ཅུ་སོ་བརྒྱད་སྤྲད་པ་ཡིན། སྒོར་མོ་གཉིས་བྱེད་མི་ཐུབ། ད་ཚང་མ་ཕྱིར་འཐེན་
བསྡད་ནའང་མི་འགྲིག ཡ། དེ་འཁྱེར། དེ་དང་མཉམ་དུ་དཀའ་སྡུག་ཀྱང་འཁྱེར། ཁྲོན་ཆུ་
འཐེན་ཆས་དང་སྒ་སྲབ་ཀྱང་འཁྱེར། མཐུར་མདའ་དང་སྐེ་ལུང་། གཉའ་ཤིང་དང་གོང་
ཐག་བཅས་འཁྱེར། སྲབ་མགོའི་ཐོད་རྒྱན་གྱི་ཤེལ་དམར་ཕྲ་རྒྱན་ཆུང་ཆུང་དེ་ཡང་འཁྱེར།
འདི་རྟ་རྐྱང་དམར་ལ་ཆེད་དུ་ཉོས་པ་རེད། ཁོས་བང་འགྲོས་བྱེད་དུས་གོམ་པ་ལེན་སྟངས་
དེ་དྲན་གྱི་འདུག་གམ།
སྒོ་རའི་ནང་དུ་མཁོ་མེད་གད་སྙིགས་ཀྱི་ཕུང་པོ་ཞིག་སྤུངས་ཡོད།
དེང་སང་ལག་སྐྱོར་རྨོས་གཤོལ་ཉོ་མཁན་མེད། ལྕགས་རིགས་རྒྱ་ཚད་ཀྱིས་བཙོངས་
ན་སྒོར་ཟུར་ལྔ་འདྲ་ཁུག་རྒྱུ་རེད། གཤོལ་སྡེར་དང་གཤོལ་སོ་སོགས་ལྕགས་རིགས་རྣམས་
བཙོངས་ན།
ཡ།དེ་འཁྱེར། གད་སྙིགས་ཁོ་ན། སྒོར་མོ་ལྔ་སྤྲོད། ཁྱོད་ཀྱིས་ཉོ་བཞིན་པ་ནི་གད་སྙིགས་
ཙམ་མ་ཡིན་པར་གད་སྙིགས་སུ་གྱུར་པའི་ཚེ་སྲོག་ཡིན། ད་དུང་དེས་ག་ལ་ཚད། ཁྱོད་ཀྱིས་
ཉོ་བཞིན་པ་ནི་དཀའ་སྡུག་ཡིན་ལ། དེ་ཁྱོད་ཀྱིས་རིམ་བཞིན་ཤེས་ཡོང་། རྨོས་གཤོལ་ཞིག་
ཉོས་ཏེ་རང་ཉིད་ཀྱི་བུ་ཕྲུག་ཚོ་ས་འོག་ཏུ་འཇུག་བྱེད་བྱོས། ཁྱོད་རང་ཉིད་བསྐྱབས་ཡོད་
སྲིད་པའི་དཔུང་པ་དང་སྙིང་སྟོབས་ཀྱང་ཉོས། སྒོར་མོ་ལྔ་ཡིན། བཞི་བྱེད་རྒྱུ་མིན། ངས་འདི་
ཚོ་ཕྱིར་དྲུད་སོང་ནའང་མི་འགྲིག ཡ། སྒོར་བཞི་བྱས་ཏེ་འཁྱེར། འོན་ཀྱང་། ངས་ཁྱོད་ལ་
ཉེན་བརྡ་ཞིག་གཏོང་ཡ། ཁྱོད་ཀྱིས་རང་ཉིད་ཀྱི་བུ་ཕྲུག་ཚོ་ས་འོག་ཏུ་འཇུག་བྱེད་ཀྱི་རྨོས་
གཤོལ་ཉོ་ཡི་ཡོད། འོན་ཀྱང་། ཁྱོད་ཀྱིས་མཐོང་གི་མ་རེད། ཁྱོད་ཀྱིས་མཐོང་ཐུབ་རྒྱུ་མ་རེད།
དེ་ཚོར་སྒོར་མོ་བཞི་བྱས་ཏེ་འཁྱེར། ཡ། རྟ་དོར་གཅིག་དང་འཁོར་བཞིའི་ཤིང་རྟ་ལ་ག་ཚོད་
སྤྲོད་རྒྱུ་ཡིན། རྐྱང་དམར་འདི་གཉིས་ལ་གཅིག་ལྟོས་དང་། འདི་འདྲའི་ཆ་སྙོམས་པོ་ཞིག
མདོག་གཅིག་པ། འགྲོ་དུས་གོམ་ཁ་མཉམ་པ། གོམ་པ་རེ་རེ་བཞིན་ཕན་ཚུན་མཉམ་ལ།
ལྗིད་མོ་ཞིག་འདྲེན་སྐབས་བརླ་ཤ་དང་དྲུག་མགོའི་ཤ་གནད་སྒྲིམ་སྟངས་ཚུན་ཆད། སྐར་
ཆའི་ཆ་ཤས་ཙམ་གྱི་སྔ་ཕྱིའང་མེད། ཞོགས་པ་ཁོ་ཚོའི་སྟེང་དུ་ཉི་འོད་འཕྲོས་ཚེ། དམར་
སེར་གྱི་ཉི་འོད་འོག་ཏུ་རྐྱང་དམར་ཆ་འདི་ལྷག་ཏུ་མཛེས། ཁོ་ཚོས་ར་སྐྱོར་སྟེང་ནས་སྐེ་
བསྲིངས་ཏེ་ང་ཚོ་ལ་དྲི་སྣོམ་བྱེད་ལ། རྣ་བ་ཀྲོང་ཀྲོང་གིས་འགུལ་ནས་ང་ཚོའི་སྐད་བརྡ་
ལ་ཉན་པ་ཡིན། ད་རུང་དེ་གཉིས་ལ་ཐོད་སྤུ་ནག་པོ་སྙིང་རྗེ་བོ་རེ་ཡོད། ང་ལ་བུ་མོ་ལོ་ཆུང་
ཞིག་ཡོད་ལ། ཁོ་མོ་རྟ་གཉིས་ཀྱི་རྔོག་མ་དང་ཐོད་སྤུ་ཤད་པར་དགའ་ཞིང་། ཐོད་སྤུའི་ནང་
དུ་རྒྱ་མདུད་དམར་པོ་རེ་འདོགས་ཀྱི་ཡོད། ཁོ་མོ་དེ་ལྟར་བྱེད་པར་དགའ་ཡི་ཡོད། ངའི་བུ་
མོ་དང་ཕ་གིའི་རྐྱང་དམར་དེ་གཉིས་ཐད་ལ་སྒྲུང་གཏམ་དགོད་བྲོ་བ་ཞིག་ཡོད། དེ་གོ་ན་
ཁྱོད་རང་གད་མོ་ཤོར་ངེས་ཡིན། ཕ་གིའི་རྐྱང་དམར་དེ་ལོ་བརྒྱད་ཡིན་ལ། ཚུར་ཕྱོགས་
འདི་ནི་རང་ལོ་བཅུ་ལ་འབུད་ཀྱི་ཡོད། འོན་ཀྱང་། དེ་གཉིས་ཀྱིས་མཉམ་དུ་ལས་ཀ་ལས་
སྟངས་ལ་བལྟས་དུས་དངོས་གནས་མཚེ་མ་ཞིག་དང་འདྲ་བ་ཡིན། མཐོང་གི་འདུག་གམ།
སོ་ལ་ལྟོས་དང་། ཚང་མ་ཀག་སྒྲ་དིར་དིར་རེད། དབུགས་ཐག་རིང་ལ་སུག་བཞི་དཀར་ཞིང་
གཙང་། ག་ཚོད་རེད། སྒོར་མོ་བཅུ་ཨེ། གཉིས་ཀ་ལ་ཨེ། འཁོར་བཞིའི་ཤིང་རྟ་དང་ལྷན་
དུ། དཀོན་མཆོག་ཡེ་ཤུ་མཁྱེན། དེ་འདྲ་བྱེད་པ་ལས་བསད་ནས་ཤ་ཁྲག་ཁྱི་ལ་སྤྲད་ན་
མི་དགའ་འམ། ཨོ། དེ་གཉིས་འཁྱེར། སྐུ་ཞབས། དེ་གཉིས་འཁྱེར། ཁྱོད་ཀྱིས་ཉོ་བཞིན་པ་
ནི། བུ་མོ་ཆུང་ཆུང་ཞིག་གིས་རྐྱང་དམར་གྱི་ཐོད་སྤུ་ནག་པོ་ལན་བུར་བསླས་ཤིང་། རང་
ཉིད་ཀྱི་སྐྲ་སྡེམ་བླངས་ནས་རྒྱ་མདུད་མདུད་རྗེས་རང་ཉིད་ཕྱིར་ནུར་བྱས་ཏེ། མགོ་བོ་འཁྱོག་
ནས་མཁུར་མགོ་རྐྱང་དམར་གྱི་གདོང་པ་ལ་འབྲད་བཞིན་པ་དེའོ།། ཁྱོད་ཀྱིས་ཉོ་བཞིན་པ་
ནི། ལོ་ངོ་མང་པོའི་རིང་ལ་དགུང་ཉི་མའི་ཚ་དྲོད་འོག་ནས་དཀའ་ལས་མྱངས་པའི་ལས་
ཀ་ཡིན་ལ། ཁྱོད་ཀྱིས་ཉོ་བཞིན་པ་ནི། སྐད་ཆ་བཤད་མི་ཤེས་པའི་སེམས་སྡུག་ཅིག་ཀྱང་
ཡིན། འོན་ཀྱང་། སྐུ་ཞབས། ལྟད་མོ་ལྟོས་དང་། རྟ་བོ་རྐྱང་དམར་གཉིས་ཀ་དང་བཅས་པའི་
གད་སྙིགས་ཕུང་པོ་འདིའི་སྟེང་དུ་རིན་མེད་དུ་ཕུལ་བའི་གསོལ་རས་མཛེས་ཤིང་སྡུག་པ་
ཞིག་ཡོད་དེ། དེ་ནི་དཀའ་སྡུག་གི་ཁུར་པོ་ཡིན་ཞིང་། ཁུར་པོ་འདིས་ཁྱོད་ཀྱི་ཁྱིམ་ནས་རྩ་
བ་ཚུགས་རྒྱུ་རེད་ལ། ཉིན་ཞིག་ལ་དེའི་སྟེང་ནས་མེ་ཏོག་ཀྱང་འཁྲུངས་རྒྱུ་རེད། མ་གཞི་
ང་ཚོས་ཁྱོད་རང་བསྐྱབས་ཆོག་མོད། འོན་ཀྱང་། ཁྱོད་ཀྱིས་ང་ཚོའི་སྐེ་གསོན་པོར་གཏུབ་
སོང་། ཉིན་ཞིག་ལ་གཞན་པས་ཁྱོད་ཀྱི་སྐེ་ཡང་གཏུབ་རྒྱུ་རེད་ལ། དེ་དུས་ཁྱོད་རང་སྐྱོབ་
མཁན་གྱི་ང་ཚོ་ནི་འདི་གར་ཡོད་རྒྱུ་མ་རེད།
གཅིག་བྱས་ན། ཡུལ་ལ་ས་བཅུད་འཛོམས་ཤིང་ཤིང་ལ་འབྲས་བུ་ལྡན་པའི་ས་ཆ་ཁ་
ལི་ཧྥོར་ནེ་ཡ་མངའ་སྡེ་ནས་ང་ཚོས་འཚོ་བ་གསར་དུ་མགོ་རྩོམ་ཐུབ་སྲིད། ང་ཚོས་ཡང་
བསྐྱར་མགོ་གསར་དུ་རྩོམ།
འོན་ཀྱང་། ཁྱོད་ཀྱིས་མགོ་གསར་དུ་རྩོམ་མི་ཐུབ་སྟེ། ཕྲུ་གུ་དམར་འབྱར་ཁོ་ནས་ད་
གཟོད་མགོ་གསར་དུ་རྩོམ་ཐུབ། ཁྱོད་དང་ང་། ང་ཚོ་ཚང་མ་འདས་སོང་གི་ལོ་རྒྱུས་རེད།
ད་ལྟའི་ཁོང་ཁྲོ། སྟོང་ཕྲག་གི་འདྲ་པར། དེ་ནི་ང་ཚོ་རེད། ས་ཆ་འདི། ས་ཆ་དམར་པོ་འདི།
འདི་ང་ཚོ་རེད། ཆུ་ལོག་གི་ལོ་ཟླ། རྡུལ་འཚུབ་ཀྱི་ལོ་ཟླ། ཐན་པའི་ལོ་ཟླ། དེ་ནི་ང་ཚོ་རེད།
ང་ཚོས་ཡང་བསྐྱར་མགོ་གསར་དུ་རྩོམ་མི་ཐུབ། ང་ཚོས་དཀའ་སྡུག་གི་ཚོར་བ་ཚང་མ་མི་
དེ་ལ་བཙོངས་པ་ཡིན་ལ། ད་ལྟ་ཁོ་ལ་དེ་དག་ཐོབ་པ་རེད་མོད། དེ་དག་ད་དུང་ཡང་ང་ཚོ་
ལ་ཡོད། ས་བདག་གིས་ང་ཚོ་སོང་ཟེར་དུས། དེ་ནི་ང་ཚོ་རེད། འདྲུད་འཐེན་འཁོར་ལོས་ང་
ཚོའི་ཁང་པ་མགོ་རྟིང་བསློགས་དུས། དེ་ནི་ང་ཚོ་ཡིན་ཞིང་། ཤི་བའི་བར་དུ་ང་ཚོ་ཡིན།
ཁ་ལི་ཧྥོར་ནེ་ཡ་དང་དེ་མིན་ས་ཆ་གང་དུ་འགྲོ་རྒྱུ་ཡིན་ནའང་། མི་རེ་རེ་ནི་རོལ་མོའི་རུ་
ཁག་གི་རུ་དཔོན་ཞིག་དང་འདྲ་བར་སྡུག་བསྔལ་གྱི་རུ་སྣ་འདྲེན་བཞིན་དཀའ་སྡུག་གི་རུ་
ཕྲེང་བསྒྲིགས་ནས་འགྲོ་བཞིན་ཡོད། ཉིན་གཅིག་ལ། དཀའ་སྡུག་གི་དམག་དཔུང་མང་པོ་
ལམ་བུ་གཅིག་གི་སྟེང་དུ་འགྲོ་ངེས་ཤིང་། ཁོ་ཚོ་ཚང་མ་མཉམ་དུ་ལངས་ནས་འགྲོ་དུས་
སུ། འཇིགས་སུ་རུང་བའི་ཆག་འཇིག་ཅིག་འབྱུང་རྒྱུ་རེད།
བོགས་ལེན་ཞིང་པ་ཚོས་དམར་མདོག་གི་ཐལ་རྡུལ་ཁྲོད་དུ་རྐང་པ་དྲུད་ནས་རང་ཉིད་
ཀྱི་ཞིང་གཞིས་སུ་ཕྱིར་ལོག
ཐབ་ཀ་དང་ཉལ་ཁྲི། རྐུབ་སྟེགས་དང་སྒྲོག་ཙེ། གྲུ་ཟུར་ཆ་སྒམ་ཆུང་བ། ཁྲུས་རྫིང་དང་
ཆུ་མཛོད་སོགས་བཙོང་རྒྱུ་ཚང་མ་བཙོངས་ཟིན་ཡང་། ད་དུང་ཡང་ཅ་དངོས་ཕུང་པོ་ཞིག་
ཤུལ་དུ་ལྷག་ཡོད། འདྲ་པར་དང་ཤེལ་ཕོར་སོགས་ཤུལ་ལུས་ཀྱི་ཅ་དངོས་ཁག་གི་ཁྲོད་དུ་
བུད་མེད་ཚོས་ཕར་ལྟ་ཚུར་ལྟ་དང་། ཕར་སློག་ཚུར་སློག་བྱེད། ཨོ། འདིར་ཤེལ་བུམ་ཞིག་
འདུག
ཡ། ད་ལྟ་ཁྱོད་ཀྱིས་ང་ཚོས་ཅི་ཞིག་འཁྱེར་ཐུབ་པ་དང་ཅི་ཞིག་འཁྱེར་མི་ཐུབ་པ་ཤེས་
ཡོད་རྒྱུ་རེད། ང་ཚོས་སྒར་རྒྱག་བཞིན་རྒྱག་བཞིན་འགྲོ་དགོས་པས། ཟ་མ་སྐོལ་བྱེད་དང་
སྣོད་ཁ་འཁྲུད་བྱེད་དུ་འདང་བའི་ཁོག་མ་ཉུང་ཉུང་ཞིག་དང་། མལ་གདན་དང་འབོལ་
གདན། སྒྲོན་མེ་དང་ཆུ་ཟོ། རས་ཕྱར་བཅས་འཁྱེར་དགོས། རས་ཕྱར་དེས་རས་གུར་གྱི་
ཚབ་བྱེད་དགོས། རྡོ་སྣུམ་གྱི་ལྕགས་ཀྲིན། དེར་བེད་སྤྱོད་ཅི་ཡོད་ཨེ་ཤེས། དེ་ཐབ་ཀར་སྤྱོད་
ཆོག དེ་ནས་གྱོན་གོས། གྱོན་གོས་ཚང་མ་འཁྱེར། མེ་མདའ་འཁྱེར་རྒྱུ་ཡིན་ནམ། གཞན་
ཡུལ་འགྲིམ་དུས་མེ་མདའ་མེད་ན་ག་ལ་རུང་། ལྷམ་དང་གྱོན་གོས། ད་དུང་ཟ་མ་སོགས་
ཟད་ཅིང་། ཐ་ན་རེ་བ་ཡང་ཟད་ཟིན་པའི་སྐབས་སུའང་ང་ཚོར་མེ་མདའ་འདི་དགོས་ཀྱི་
ཡོད། ཨ་མེས་ཡོང་བའི་སྐབས་སུ། ཨོ། ངས་དེ་སྐོར་ཁྱོད་ལ་བཤད་མྱོང་ངམ། ཨ་མེས་ཐོག་
མར་འདིར་ཡོང་དུས་ཁོས་འཁྱེར་ཡོང་བའི་ཅ་ལག་གསུམ་ཡོད་ཅིང་། དེ་གསུམ་པོ་ནི་ཚྭ་
དང་གཡེར་མ། མེ་མདའ་བཅས་རེད། དེ་མ་གཏོགས་གཞན་པ་ཅི་ཡང་འཁྱེར་ཡོང་མེད། དེ་
ཡང་འཁྱེར་དགོས། ཆུ་ལེན་བྱེད་ཀྱི་དམ་བེ་དེ། དེས་ང་ཚོའི་སྐོམ་སོད་ཀྱི་རེད། བྱིས་པ་ཚོ་
འདྲུད་འཁོར་གྱི་ནང་དུ་བསྡད་ཆོག་ལ། ཨ་ཕྱི་མལ་གདན་གྱི་སྟེང་དུ་སྡོད་ཆོག ལག་ཆའི་
ཐད་ནས། སྦྱག་མ་དང་སོག་ལེ། གཅུས་སྐམ་དང་སྐམ་པ། ད་དུང་སྟ་རེ་ཞིག་ཀྱང་འཁྱེར་
དགོས། ང་ཚོར་སྟ་རེ་དེ་ཡོད་ནས་ལོ་ངོ་བཞི་བཅུ་ལྷག་ཕྱིན་སོང་།དེ་ཇི་ལྟར་ཟད་ཡོད་ཚུལ་
ལ་གཅིག་ལྟོས་དང་། ཨོ། ཡིན་དང་ཡིན། ད་རུང་ཐག་པ་གཅིག་དགོས་ཀྱི་རེད། ལྷག་མ་
རྣམས་ཅི་བྱེད་དགོས་སམ། སྐྱུར་ཞོག ཡང་ན་མེར་སྲེགས་ཤོག
དེ་ནས་བྱིས་པ་ཚོ་སླེབས་སོང་།
གལ་སྲིད་གཅེན་མོ་མ་རེ་ཡིས་ཁོ་མོའི་གསོབ་གཟུགས་རྩེད་ཆས་རྙིང་ཧྲུལ་དེ་འཁྱེར་
ཆོག་ན། ངས་ངའི་ཨིན་ཇུན་མདའ་གཞུ་དེ་འཁྱེར་དགོས། ངས་དེ་འཁྱེར་དགོས། ད་རུང་
དབྱུག་པ་རིལ་མོ་འདི། འདི་ངའི་རིང་ཐུང་འདྲ་འདྲ་ཡོད། དབྱུག་པ་འདི་ང་ལ་དགོས་རྒྱུ་
རེད། འདི་ང་ལ་ཡོད་ནས་ཡུན་རིང་ཞིག་ཡིན། ཟླ་བ་གཅིག་དང་། ཡང་ན་ལོ་གཅིག་ཙམ་
ཡིན་རྒྱུ་རེད། དེ་ངས་འཁྱེར་དགོས། ཁ་ལི་ཧྥོར་ནེ་ཡ་མངའ་སྡེ་དེ་ག་འདྲ་ཞིག་ཡིན་ནམ།
བུད་མེད་ཚོ་ནི་ལས་ངན་བདག་མེད་དུ་ལུས་པའི་ཅ་དངོས་ཀྱི་ཁྲོད་དུ་བསྡད་ནས་དེ་
ཚོ་ཁ་སློག་བསྒྱུར་ཅིང་། དེ་ཚོའི་ཁྲོད་ནས་ཕར་ལྟ་ཚུར་ལྟ་བྱེད། དེབ་འདི། འདི་ངའི་ཨ་
ཕའི་དེབ་རེད། ཁོ་དེབ་འདིར་དགའ་པོ་ཡོད། མཇལ་སྐོར་བའི་འཕོ་འགྱུར།» ཞེས་པའི་
དེབ་འདི་ཁོས་བཀླགས་མྱོང་ལ་འདིའི་སྟེང་དུ་ཁོའི་མིང་ཡང་བྲིས་ཡོད། ཁོའི་ཐ་མག་གི་
གང་ཟག འདིར་ད་དུང་དྲི་མ་ཞིམ་པོ་ཞིག་བྲོ། ལྷའི་ཕོ་ཉའི་འདྲ་པར། ངས་ཕྲུ་གུ་དང་པོ་
གསུམ་པོ་བཙའ་སྐབས་འདིར་བལྟས་པ་ཡིན་མོད་ཕན་ཅི་ཡང་ཐོགས་པ་མ་ཤེས། དཀར་
ཡོལ་གྱིས་བཟོས་པའི་ཁྱི་འདི་འཁྱེར་ཐུབ་རྒྱུ་ཨེ་རེད། འདི་ཨ་ནེ་སེ་ཌི་ཡིས་འཕགས་པ་ལོའུ་
སིའི་དུས་ཆེན་' སྐབས་སུ་ཉོས་ཡོང་བ་རེད། ལྟོས་དང་། སྟེང་དུ་གསལ་པོར་བྲིས་འདུག
མི་འཁྱེར། མ་འཁྱེར་ན་བཟང་རྒྱུ་རེད། འདིར་ངའི་གཅེན་པོ་མ་འདས་གོང་གི་ཉིན་གཅིག་
གི་སྔོན་དུ་བྲིས་པའི་འཕྲིན་ཡིག་ཅིག་འདུག འདིར་གནའ་ཞྭ་ཞིག་འདུག བྱ་སྒྲོ་འདི་ཚོ་
ནམ་ཡང་བེད་སྤྱོད་རྒྱུ་མ་བྱུང་། མི་འཁྱེར། འཇོག་ས་མི་འདུག
ང་ཚོ་རང་ཉིད་ཀྱི་འཚོ་བ་དང་ཁ་བྲལ་ནས་འཚོ་བ་ཇི་ལྟར་རོལ་དགོས། ང་ཚོའི་འདས་
སོང་མེད་ན་ང་ཚོས་རང་ཉིད་རང་ངོ་ཇི་ལྟར་འཕྲོད། མ་འཁྱེར། སྐྱུར་ཤོག སྲེགས་ཤོག
ཁོ་ཚོ་ཐང་ལ་བསྡད་ནས་དེ་དག་ལ་བལྟས་ཏེ། དེ་དག་ཡོད་ཚད་རང་ཉིད་ཀྱི་དྲན་ཤེས་
ཀྱི་ཀློང་ནས་ཐལ་བར་བསྲེགས། རང་ཉིད་ཀྱི་ཁང་སྒོའི་ཕྱི་རོལ་གྱི་འཇིག་རྟེན་དེ་ག་འདྲ་
ཡིན་པ་མི་ཤེས་པའི་ཚོར་བ་དེ་ག་འདྲ་ཞིག་ཡིན་ནམ། ཁྱོད་རང་ཞོགས་པ་གཉིད་ལས་
སད་དུས་མཐའ་འཁོར་གྱི་ལྕང་སྡོང་འདི་དག་མེད་པའི་ཚོར་བ་དེ་ག་འདྲ་ཞིག་ཡིན་ནམ།
ལྕང་སྡོང་མེད་ན་ཁྱོད་རང་འཚོ་ཐུབ་བམ། རེད་ཡ། ཁྱོད་རང་འཚོ་ཐུབ་ཀྱི་མ་རེད། ལྕང་
སྡོང་དེ་དག་ནི་ཁྱོད་རང་རེད། མལ་གདན་སྟེང་གི་ན་ཟུག བཟོད་ཐབས་བྲལ་བའི་ན་ཟུག་
དེ་ཡང་ཁྱོད་རང་རེད།
ད་དུང་བྱིས་པ་ཚོ། གལ་སྲིད་སམ་གྱིས་རང་ཉིད་ཀྱི་ཨིན་ཇུན་མདའ་གཞུ་དང་དབྱུག་
པ་རིལ་མོ་རིང་པོ་དེ་འཁྱེར་རྒྱུ་ཡིན་ན། ངས་ཀྱང་ཅ་དངོས་གཉིས་འཁྱེར་དགོས། ངས་སྔས་
མགོ་འབོལ་འབོལ་དེ་འདེམས་རྒྱུ་ཡིན།དེ་ངའི་ཡིན།
གློ་བུར་དུ་ཁོ་ཚོའི་སེམས་པ་འཚབ་བེ་འཚུབ་བེར་གྱུར། མགྱོགས་པོར་ལམ་ལ་འབུད་
དགོས། ད་སྒུག་ཐུབ་ཀྱི་མི་འདུག ད་ང་ཚོས་སྒུག་ཐུབ་ཀྱི་མི་འདུག ཁོ་ཚོས་ཅ་ལག་ཚང་
མ་སྒོ་རའི་ནང་དུ་ཕུང་པོར་སྤུངས་ནས་མེར་བསྲེགས། ཁོ་ཚོ་དེ་གར་ལངས་ནས་ཅ་ལག་
མེར་འབར་བཞིན་པར་ལྟད་མོར་ཡུད་ཙམ་ལ་བལྟས་ཤིང་། དེ་ནས་དངངས་འཚབ་དང་
བཅས་འཁུར་རྒྱུ་རྣམས་རླངས་འཁོར་དུ་བརྩིགས་ནས་ལོག་སོང་། ཐལ་རྡུལ་གྱི་ཁྲོད་
དུ་ལོག་སོང་། ཁུར་གྱིས་ལྕི་བའི་རླངས་འཁོར་དེ་སོང་རྗེས། མཁའ་དབུགས་ཁྲོད་དུ་ཐལ་
རྡུལ་ཡུན་རིང་ཞིག་ལ་འཐིབས།

ལེའུ་བཅུ་པ།

ལག་ཆ་དང་ཡོ་ཆས་ལྕི་མོ། ཉལ་ཁྲི་དང་འབོལ་གདན་སོགས་འཁྱེར་བདེ་བ་དང་བཙོང་
ཐུབ་པ་ཡོད་ཚད་སྟེང་དུ་བརྩིགས་པའི་དོས་འཁོར་དེ་སོང་ཟིན་པ་ན། ཁོམ་ཁང་མཐའ་ར་
མཐའ་རུ་འཆམ་འཆམ་བྱས་ནས་བསྡད། ཁོ་འབྲུ་ཁང་དང་རྟ་ཁང་སྟོང་པའི་ནང་དུ་དལ་
མོས་འཛུལ། ཁོ་ལག་ཆའི་ཟུར་ཁང་དུ་སོང་ནས། ཤུལ་དུ་བདག་མེད་དུ་ལུས་པའི་ཅ་ལག་
དག་ལ་རྡོག་ཐོས་བརྒྱབ་ཅིང་། རྩྭ་འབྲེག་ཆས་ཀྱི་སོ་འཁོར་ཆག་པོ་དེ་རྐང་པས་བསྐོར།
དེ་ནས་ཋོམ་གྱིས་ཁུག་རྟས་ཚང་བཞག་མྱོང་སའི་གྲམ་ཁ་དམར་པོ་དང་། ཕག་ཚང་གི་
ཡར་ཐོད་ཀྱི་ལྕང་སྡོང་སོགས་ཆུང་དུས་ཀྱི་ཕྱིར་དྲན་མང་ས་རྣམས་ལ་ལྟ་སྐོར་བྱས། ར་མ་
གཉིས་ཀྱིས་ར་བའི་གསེང་ནས་ཁོའི་ཕྱོགས་ལ་གཟུགས་པོ་དགྱེ་དགྱེ་བྱེད་བཞིན་འབའ་སྒྲ་
སྒྲོག་ཅིང་། ཕག་པ་ནག་པོ་ཚོ་བག་ཕེབས་སྒོ་ནས་ཉི་མར་ལྡེ། ད་ལྟ་ཁོའི་གནས་སྐོར་ཐུང་
ཐུང་འདི་གྲུབ་སོང་བས། ཁོ་ཕར་ཕྱོགས་སུ་ཕྱིར་སོང་ནས། སྟེང་དུ་གྲིབ་བསིལ་ཕོག་མ་ཐག་
པའི་སྒོ་ཐེམ་སྟེང་དུ་བསྡད། ཁོའི་རྒྱབ་ཕྱོགས་ཀྱི་ཐབ་ཚང་ནང་དུ་ཨ་མ་ཕར་འགྲོ་ཚུར་
འོང་བྱས་ནས། ཟོ་བ་ཞིག་གི་ནང་དུ་བྱིས་པ་ཚོའི་གྱོན་གོས་འཁྲུད་ཀྱིན་ཡོད་ཅིང་། ཁོ་མོའི་
སྟོབས་ཆེ་བའི་ལག་པའི་གྲུ་མོ་ནས་ལག་མགོའི་བར་དུ་འདག་རྫས་ཀྱི་ལྦུ་བ་སོབ་སོབ་བྱེད།
ཁོ་དེར་བསྡད་པ་ན་ཁོ་མོས་གྱོན་གོས་འཕུར་བརྡར་བྱེད་མཚམས་བཞག་ནས་ཁོ་ལ་ཡུན་
རིང་ལ་བལྟས། ཁོ་ཁ་ཕར་འཁོར་ནས་ཚ་དྲོད་ཆེ་བའི་ཉི་འོད་ཁྲོད་དུ་ཅེར་ནས་ཡོད་པའི་
སྐབས་སུ་ཁོ་མོས་ཁོའི་ལྟག་པ་ལ་བལྟས། དེ་ནས་ཁོ་མོས་ཡང་བསྐྱར་གྱོན་གོས་རྣམས་
མུ་མཐུད་དུ་འཕུར་བརྡར་བྱས།
ཁོ་མོས་ཋོམ། ཁ་ལི་ཧྥོར་ནེ་ཡ་རུ་ཡོད་ཚད་བདེ་བླག་ཡིན་པར་སྨོན།” ཞེས་བཤད།
ཁོ་ཁ་ཕྱིར་འཁོར་ནས་ཁོ་མོར་ལྟ་བཞིན་ཁྱོད་ཀྱིས་དེ་འདྲ་ཞིག་མིན་པར་དོགས་པ་ཟ་
དོན་ཅི་ཡིན ཞེས་དྲིས།
“ཅི་ཡང་མ་རེད། ངའི་སྣང་བར་ཚང་མ་བཟང་དྲགས་པ་འདྲ་རེད། ངས་མི་དེས་འགྲེམ་
སྤེལ་བྱེད་བཞིན་པའི་བརྡ་ཡིག་དེ་མཐོང་བྱུང་ལ། དེའི་སྟེང་དུ་ལས་ཀ་ག་ཚོད་ཡོད་རབས་
དང་། གླ་ཆ་ག་ཚད་མཐོ་རབས་སོགས་བྲིས་འདུག་ལ། བརྡ་ཡིག་སྟེང་དུ་རྒུན་འབྲུམ་
དང་ཚ་ལུ་མ། ཁམ་བུ་སོགས་འཐོག་མཁན་གྱི་ཡུལ་མི་གླ་པ་དགོས་རབས་བྲིས་པ་མཐོང་
མྱོང་། དེ་ལས་ཀ་ཡག་པོ་རེད། ཋོམ། ཁམ་བུ་བཏོག་རྒྱུ་རེད། སྤྱིར་ཁོ་ཚོས་ང་ཚོར་ཤིང་ཏོག་
བཟའ་རུ་འཇུག་རྒྱུ་མ་རེད་མོད། འོན་ཀྱང་། མཚམས་ལ་ལར་ང་ཚོས་ཤིང་ཏོག་སྐྱོན་ཅན་
རེ་རྐུ་འཁྱེར་བྱེད་ཐུབ་རྒྱུ་རེད། ཤིང་ཏོག་སྡོང་པོའི་གྲིབ་བསིལ་འོག་ཏུ་ལས་ཀ་ལས་ནས་
བསྡད་ན་སྐྱིད་པོ་ཡིན་རྒྱུ་རེད། ང་རང་དོན་བཟང་ལ་ཅུང་སྐྲག་གི་འདུག ང་འདི་ཐད་ལ་
ཡིད་ཆེས་ཆེན་པོ་མེད། དོན་དངོས་ནི་འདི་འདྲ་ཡག་པོ་ཞིག་ཨེ་ཡིན་ནམ་བསམ་ནས་ཅུང་
ཞེད་ཀྱི་འདུག
ཥོམ་གྱིས་"རེ་བ་མཐོན་པོ་ནམ་མཁའི་བྱ་འདྲ་བ་མ་བརྒྱབ་ན། རེ་འབྲས་དོན་མེད་འབུ་
སྲིན་ཁ་ལ་བཟའ་དགོས་འཁེལ་མི་ཡོང་།" ཞེས་བཤད།
གནས་ལུགས་དེ་བདེན་པ་ཡིན་པ་ངས་ཀྱང་ཤེས། དེ་དམ་པའི་གསུང་རབ་ནང་གི་
ཚིག་རེད། མ་རེད་དམ།
ཋོམ་གྱིས་ཡིན་པ་འདྲ། ངས་བཀླགས་མྱོང་བའི་བྷར་བྷ་ར་ཝོར་ཐི་འཕྲོག་རྩོད།'
ཅེས་པའི་དེབ་དེས་ང་ལ་བཞག་པའི་བག་ཆགས་དེ་འདྲ་ཞིག་དམ་པའི་གསུང་རབ་ཀྱིས་
ཀྱང་འཇོག་མ་ཐུབ ཅེས་བཤད།
ཨ་མས་ཁྲེལ་དགོད་ཡང་མོ་ཞིག་བྱེད་བཞིན་ཟོ་བའི་ནང་གི་གྱོན་གོས་ཡར་བཀྱགས།
ཁོ་མོས་ལས་དོར་དང་ནང་སྟོད་བཙིར་དུས་ཁོ་མོའི་ལག་ངར་གྱི་ཤ་གནད་ཀྱང་ཕྱིར་འབུར་
ནས་ཡོང་་ཁྱོད་ཀྱི་ཨ་ཕའི་ཨ་ཕ་ནམ་རྒྱུན་དམ་པའི་གསུང་རབ་ལས་ལུང་འདྲེན་རྒྱུར་
དགའ་ཡི་རེད། ཁོ་ནམ་རྒྱུན་མགོ་འཁྲུགས་འགྲོ། ཁོ་མགོ་འཁྲུགས་འགྲོ་སའི་དེབ་དེ་ནི་ལྷ་
རྗེ་མ་ཡེལ་སིའི་ལོ་དེབ།»' ཅེས་པ་དེ་རེད། དེབ་དེའི་ནང་དུ་ཡུལ་མི་ཚོས་བསྐུར་ཡོང་ཞིང་
མི་ཆེ་གེ་མོ་གཉིད་མ་ཁུག་པའི་གནད་དོན་དང་། ཡང་ན་མི་ཆེ་གེ་མོའི་སྒལ་བ་ན་བའི་
གནད་དོན་སྙན་གསེང་ཞུས་པའི་འཕྲིན་ཡིག་སོགས་གནས་ཚུལ་སྣ་ཚོགས་ཡོད་ལ། ཁོས་
དེ་དག་ཡོངས་རྫོགས་ཚིག་འབྲུ་རེ་རེ་བཞིན་སྐད་གསང་མཐོན་པོས་ཀློག་གི་ཡོད། རྗེས་སུ་
ཁོས་འདི་དག་མི་ཚོར་སློབ་གསོ་གཏོང་བྱེད་དུ་སྤྱོད་ལ། ཁོས་རྒྱུན་པར། 'ཚིག་ཕྲེང་དེ་དམ་
པའི་གསུང་རབ་ནས་རེད།' ཟེར་གྱི་ཡོད། ཁོ་ཚོས་དགོད་གཏམ་བཤད་དུས་ཨ་ཁུ་ཇོན་
གྱིས་ཁོ་ལ་འདིའི་ཐད་ཀུ་རེ་རྩེ་བཞིན་ཡོད།” ཁོ་མོས་ཆུ་བཙིར་ཟིན་པའི་གྱོན་གོས་རྣམས་
སྒྲོག་ཙེའི་སྟེང་དུ་འབུད་ཤིང་བཞིན་དུ་སྤུངས། མི་ཚོས་ཟེར་ན། འདི་ནས་ང་ཚོ་འགྲོ་ས་དེ་
བར་དུ་ལེ་དབར་སྟོང་ཕྲག་གཉིས་ལྷག་ཡོད་པ་རེད་ཟེར། དེ་འདྲ་ཟེར་དུས་ཐག་རིང་ཐུང་
ག་འདྲ་ཡིན་ནམ། ཋོམ། ངས་ས་ཆ་དེ་ས་བཀྲ་ཞིག་གི་ངོས་ནས་མཐོང་མྱོང་། འཚམས་
འདྲིའི་ཤོག་བྱང་འདྲ་པོ་ཞིག་གི་ཐོག་ནས་རི་བོ་མཐོན་པོ་ཞིག་མཐོང་མྱོང་ལ། ང་ཚོ་རི་བོ་
དེ་བརྒྱུད་ནས་འགྲོ་དགོས་ཟེར། ཐག་དེ་འདྲ་རིང་པོ་ཞིག་ལ་འགྲོ་དགོས་ན་ཉིན་ཞག་ག་
ཚོད་དགོས་སམ། ཨ་ཋོམ།
ཋོམ་གྱིས་མི་ཤེས། གཟའ་འཁོར་གཉིས་འདྲ་དགོས་རྒྱུ་རེད། ང་ཚོ་ཁ་ལས་དགེ་ན་
ཉིན་བཅུའི་ནང་དུ་སླེབས་ཀྱང་སྲིད། ཨ་མ། ད་སེམས་ཁུར་བྱེད་ཀྱི་མ་འདུག ངས་ཁྱོད་ལ་
བཙོན་ཁང་ལ་བསྡད་པའི་ཉམས་མྱོང་ཞིག་བཤད། བཙོན་ཁང་དུ་ཡོད་དུས། རང་ཉིད་
ག་དུས་ཕྱིར་འབུད་ཐུབ་རྒྱུ་ཡིན་མིན་ཐད་ལ་བསམ་བློ་རྩ་བ་ནས་གཏོང་མི་རུང་། དེ་མ་
གཏོགས་རང་ཉིད་སྨྱོན་པ་ཆགས་རྒྱུ་རེད། དེ་རིང་ཅི་ཞིག་བྱེད་རྒྱུ་ཡིན་མིན་དང་། སང་
ཉིན་ཅི་ཞིག་བྱེད་དགོས་མིན། གཟའ་སྤེན་པའི་ཉིན་གྱི་ལྒང་རྩེད་སོགས་ལ་བསམ་བློ་བཏང་
ནས་བསྡད་ན་བཟང་། དེ་ནི་ཐབས་ལམ་ཡག་ཤོས་དེ་ཡིན། བཙོན་པ་རྙིང་པ་ཚོས་དེ་ལྟར་
བྱེད་ཀྱིན་ཡོད། བཙོན་པ་གསར་པ་ཚོས་རང་ཉིད་ཀྱི་མགོ་བོ་བཙོན་སྒོ་ལ་བརྡབས་ནས་
ཀླད་པ་འགས་ཀྱི་ཡོད། རྒྱུ་མཚན་ནི། ཁོ་ཚོས་རང་ཉིད་བཙོན་གྲོལ་ཐོབ་པའི་བར་དུ་དུས་
ཡུན་ག་ཚོད་སྒུག་དགོས་མིན་ཐད་ལ་བསམ་བློ་གཏོང་གི་ཡོད་པས་ཡིན། ཁྱོད་ཀྱིས་ཀྱང་
ཅིའི་ཕྱིར་ཐབས་ལམ་དེ་མི་སྤྱོད་དམ། ཉིན་རེའི་དོན་དག་ཉིན་རེ་བྱས་ཏེ་སོང་དང་དེ་
བཟང་། ཞེས་བཤད།
ཁོ་མོས་དེ་ཐབས་ལམ་ཡག" ཅེས་ཟེར་བཞིན་ཐབ་ཐོག་གི་ཆུ་དྲོན་པོ་དེ་ཟོ་བའི་ནང་
དུ་བླུགས་ཤིང་། དེའི་ནང་དུ་གྱོན་གོས་བཙོག་པ་རྣམས་གཡུགས་རྗེས་ལྦུ་བ་སོབ་སོབ་ཀྱི་ཆུ་
ནང་དུ་འཕུར་བརྡར་བྱས། རེད་ཡ། དེ་ཐབས་ལམ་ཡག་པོ་ཞིག་རེད། འོན་ཀྱང་། ཁ་ལི་
ཧྥོར་ནེ་ཡ་དེ་ག་འདྲའི་སྐྱིད་པོ་ཞིག་ཡིན་ནམ་སྙམ་ནས་དེ་ཐད་ལ་བསམ་བློ་འཁོར་འགྲོ།
ནམ་ཡང་འཁྱག་རྒྱུ་མེད་ལ་ག་ས་གང་དུ་ཤིང་ཏོག་ཡོད་པ། མི་རྣམས་ཁང་པ་སྐྱིད་ཤོས་ཀྱི་
ནང་དུ་སྡོད་པ། ཚ་ལུ་མའི་སྡོང་པོའི་ཁྲོད་ཀྱི་ཁང་ཆུང་དཀར་པོ། ངས་འདང་བརྒྱབ་ན།
གལ་སྲིད་ང་ཚོ་ཚང་མར་ལས་ཀ་རྙེད་པ་ཡིན་ན། གཅིག་བྱས་ན་ང་ཚོས་ང་ཚོ་རང་ཉིད་
ལའང་ཁང་པ་དཀར་པོ་ཆུང་ཆུང་དེ་འདྲ་ཞིག་ཉོ་ཐུབ་སྲིད། དེ་ནས་སྒོར་བུད་མ་ཐག་ཏུ་
བྱིས་པ་ཆུང་ཆུང་ཚོས་ཚ་ལུ་མ་འཐོག་ཆོག ཁོ་ཚོས་མིག་གིས་མཐོང་མཐོང་ལ་བསྲན་ཐུབ་
ཀྱི་མ་རེད། ཁོ་ཚོས་ཀི་ཅོ་དང་བཅས་སྟེང་དུ་ཤོར་འགྲོ་རྒྱུ་རེད།
ཥོམ་གྱིས་ཁོ་མོས་ལས་ཀ་བྱེད་བཞིན་པར་བལྟས་ནས་མིག་ཟུང་ལས་འཛུམ་འོད་ཅིག་
འཁོར་བཞིན་"འདིའི་སྐོར་ལ་བསམ་བློ་བཏང་ནས་བསྡད་ན་སྐྱིད་པོ་འདྲ་རེད། ངས་ཁ་
ལི་ཧྥོར་ནེ་ཡ་ནས་ཡིན་པའི་མི་ཞིག་ངོ་ཤེས། ཁོའི་སྐད་ཆ་བཤད་སྟངས་དེ་ང་ཚོའི་བཤད་
སྟངས་དང་མི་འདྲ། ཁོའི་སྐད་ཆ་བཤད་སྟངས་ལ་བལྟས་ན། ཁོ་རང་ས་ཆ་ཐག་རིང་ཞིག་
ནས་ཡོང་བ་ཡིན་པ་ཤེས་ཐུབ། འོན་ཀྱང་ཁོས་ཟེར་ན། དེང་སང་ཁོ་ཚོའི་ས་ཆ་ན་མི་ཧ་ཅང་
མང་པོ་ཞིག་གིས་ལས་ཀ་འཚོལ་བཞིན་པའི་སྒང་རེད་ཟེར་ལ། ཤིང་ཏོག་འཐོག་མཁན་གྱི་
གླ་པ་ཚོ་ནི་རྙིང་ཞིང་བཙོག་པའི་སྒར་གྱི་ནང་དུ་འདུག་དགོས་ལ། ཁོ་ཚོར་བཟའ་རྒྱུའང་
འདང་ངེས་ཤིག་མེད་ཟེར། ཁོས་ཟེར་ན། གླ་ཆ་ནི་ཧ་ཅང་དམའ་ལ་ལས་ཀ་རྙེད་རྒྱུ་ཧ་ཅང་
དཀའ་ཟེར།" ཞེས་བཤད།
ཨ་མའི་གདོང་དུ་གྲིབ་ནག་ཅིག་འཐིབས་བྱུང་། ཁོ་མོས་ཨོ། དེ་འདྲ་ཡིན་ས་མ་རེད།
ཁྱོད་ཀྱི་ཨ་ཕས་མི་ཞིག་གི་ལག་ནས་ཤོག་བུ་སེར་པོའི་སྟེང་དུ་དཔར་བའི་བརྡ་ཡིག་ཅིག་
བླངས་ཡོད་ལ། དེའི་སྟེང་དུ་ཁོ་ཚོར་ལས་ཀ་བྱེད་མཁན་དགོས་སྐོར་གསལ་པོ་བྲིས་འདུག
དེར་ལས་ཀ་ལས་རྒྱུ་དེ་འདྲའི་མང་པོ་ཞིག་མེད་ན་ཁོ་ཚོས་རང་ཉིད་ལ་དེ་འདྲའི་དཀའ་
ལས་གཏོད་རྒྱུ་མ་རེད། ཁོ་ཚོས་བརྡ་ཡིག་འདི་འདྲ་བཟོས་ཏེ་འགྲེམས་པར་འགྲོ་སོང་ཡོད་
པ་རེད། ཁོ་ཚོས་སྐྱག་རྫུན་བཤད་པའི་དོན་དུ་འགྲོ་སོང་དེ་འདྲ་གཏོང་རྒྱུ་མ་རེད་འདོད།”
ཅེས་བཤད།
ཁོམ་གྱིས་མགོ་བོ་འཕྲེད་ལ་གཡུག་བཞིན་ངས་ཀྱང་མི་ཤེས། ཨ་མ། ཁོ་ཚོས་དེ་འདྲ་
བྱེད་དགོས་དོན་ཅི་ཡིན་དངོས་གནས་བློ་ངོར་མི་ཤོང་བ་ཞིག་རེད། གཅིག་བྱས་ན་... །
ཞེས་ཟེར་བཞིན་ཚ་གདུག་ཆེ་བའི་ས་གཞི་དམར་པོའི་སྟེང་དུ་འཕྲོས་པའི་ཉི་འོད་ཁྲོད་དུ་
བལྟས།
"གཅིག་བྱས་ན་ཅི་རེད།”
"གཅིག་བྱས་ན། ཁྱོད་རང་གིས་བཤད་པ་ཇི་བཞིན་ཚང་མ་ཡག་པོ་ཡིན་ཡང་སྲིད། ཨ་
མེས་གང་དུ་ཕྱིན་སོང་། ཆོས་དཔོན་གང་དུ་ཕྱིན་སོང་།
ཨ་མས་ལག་བར་དུ་གྱོན་གོས་མཐོན་པོ་ཞིག་བརྩིགས་ནས་ཁང་པ་ལས་ཕྱིར་བུད་ཡོང་
གི་ཡོད་པས། ཋོམ་ཟུར་དུ་བཅར་ནས་ཁོ་མོར་ལམ་བུ་ཕྱེས། "ཆོས་དཔོན་ཁོ་རང་འཆམ་
འཆམ་དུ་འགྲོ་རྒྱུ་ཡིན་ཟེར་ནས་ཕྱིན་སོང་། ཨ་མེས་ཁང་པའི་ནང་དུ་གཉིད་འདུག ཁོ་
རང་ཉིན་དཀར་ཁང་པའི་ནང་དུ་ཡོང་ནས་མཚམས་ལ་ལར་ཉལ་གྱི་ཡོད། ཁོ་མོ་ལྕགས་
སྐུད་འཐེན་ཡོད་ས་དེ་རུ་སོང་ནས་རྫི་དོར་སྔོན་པོ་དང་ནང་སྟོད་སྔོན་པོ། འོག་འཇུག་སྐྱ་
བོ་རིང་པོ་བཅས་ལྕགས་སྐུད་ཀྱི་སྟེང་དུ་འཕངས།
ཥོམ་གྱིས་རང་ཉིད་ཀྱི་རྒྱབ་ཕྱོགས་ནས་རྐང་པ་དྲུད་ནས་ཡོང་བའི་རྡོག་སྒྲ་ཞིག་ཐོས་
པས། ཁ་ཕྱིར་འཁོར་ནས་བལྟས། ཨ་མེས་ཉལ་ཁང་ནང་ནས་ཕྱིར་བུད་ནས་ད་ནངས་ཞོགས་
པ་ལྟར་ལག་པས་ལྭ་བའི་སྒྲོག་བུ་སྒྲོག་ཐབས་བྱེད་བཞིན་ངས་སྐད་ཆ་བཤད་པ་གོ་བྱུང་། ཁྱི་
ཕྲུག་ཚོས་གཉིད་འཇུག་གི་མི་འདུག” ཅེས་ཟེར་བཞིན་དྲག་ཏུ་ཁྲོས་པའི་མཛུབ་མོས་དོར་
མའི་ཐོག་གི་བསྒྲོགས་ནས་ཡོད་པའི་སྒྲོག་བུ་དེ་གཉིས་ཀའང་ཕྱེས་བྱུང་ལ། དེ་ནས་ཁོའི་
ལག་པས་རང་ཉིད་ཀྱིས་ཅི་ཞིག་བྱེད་བཞིན་པ་ཡོངས་སུ་བརྗེད་པས། ལག་པ་བརླིག་སྒྲོའི་
འོག་ཏུ་མར་བསྲིངས་ནས་ཡིད་ཚིམས་པ་ཞིག་འཕྲུགས། ཨ་མ་ལག་པ་རློན་ཙར་ཙར་གྱིས་
ནང་དུ་སླེབས་བྱུང་ལ། ཁོ་མོའི་ལག་པ་འདག་རྫས་དང་ཆུ་དྲོན་པོའི་ནང་དུ་སྦངས་པའི་
རྐྱེན་གྱིས་ལག་སྟེང་གཉིས་ཀ་གཉེར་འཁུམ་དང་ཆུ་སྦོས་ཐེབས་ཡོད།
ཨ་མས་ཁྱོད་རང་གཉིད་ཡོད་རྒྱུ་རེད་བསམ་བྱུང་། ཡ། སྒྲོག་བུ་ངས་སྒྲོག" ཅེས་བཤད་
ནས་ཨ་མེས་ཀྱིས་འཕག་འཚག་བརྒྱབ་རུང་ཁོ་མོས་ཨ་མེས་དམ་པོར་བཟུང་ནས་ཁོའི་འོག་
འཇུག་དང་ནང་སྟོད། དོར་མ་བཅས་ཀྱི་སྒྲོག་བུ་རེ་རེ་བཞིན་བསྒྲོགས་རྗེས་ཁྱོད་ཡར་མར་
ལ་བརྒྱུགས་ནས་ཞབས་འདྲེན་ཞུ་རྒྱུར་དགའ།” ཞེས་ཟེར་བཞིན་ཨ་མེས་ལག་ནས་གློད།
་ཨ་མེས་ཀྱིས་སྐུ་རླུང་ཚ་པོའི་སྒོ་ནས་གཅིག་གིས་ངའི་སྒྲོག་བུ་སྒྲོག་དགོས་དུས་ང་
སླེབས་སར་སླེབས་ཚར་བ་རེད། ང་རང་ཉིད་ཀྱི་དོར་མའི་ཁ་སྒྲོག་ང་རང་ཉིད་ཀྱིས་སྒྲོག་
ཐུབ་ན་འདོད་ཀྱི་ཡོད།” ཅེས་སྐད་ཅོར་བཏོན།
ཨ་མས་རྩེད་དགོད་དང་བཅས་"མི་ཚོས་ཟེར་ན། ཁ་ལི་ཧྥོར་ནེ་ཡ་རུ་སྒྲོག་བུ་མ་
བསྒྲོགས་པར་ཡར་མར་ལ་འགྲོ་རུ་མི་འཇུག་ཟེར།" ཞེས་བཤད།
‘ ཁོ་ཚོས་འགྲོ་མི་འཇུག་ཨེ། ངས་ཁོ་ཚོར་སྟོན་ཡ། ཁོ་ཚོས་ས་དེ་རུ་ངའི་འགྲོ་སྟངས་
འདུག་སྟངས་ཐད་བཀའ་བཀོད་གཏོང་ཐུབ་བསམ་གྱི་ཡོད་པ་ཨེ་རེད། ངས་ངའི་འདི་ཕྱི་
ལ་ཕྱུང་ནས་འགྲོ་འདོད་ན་འགྲོ་རྒྱུ་རེད།
ཨ་མས་“ཁོའི་སྐད་ཆ་ལོ་རེ་ནས་ལོ་རེར་ཇེ་བཙོག་རེད། ཁོས་ངོམ་སོ་བྱེད་བཞིན་པ་
འདྲ།" ཞེས་བཤད།
མི་རྒན་གྱིས་རང་ཉིད་ཀྱི་ཁ་སྤུ་ཟིང་ཟིང་གི་མ་ནེ་མདུན་དུ་བསྲིངས་ནས། ཆུང་ཞིང་
མ་རབས་ཚ་ལ་འཛུམ་ཆུང་མངོན་པའི་མིག་ཟུང་གིས་གཅིག་བལྟས་རྗེས་”ཡ། སྐུ་ཞབས།
ང་ཚོ་སྔ་ས་ནས་ལམ་ལ་བུད་ན་ཡག་ཤོས་རེད། དཀོན་མཆོག་མཁྱེན། རྒུན་འབྲུམ་རྣམས་
ས་དེ་གའི་རྒུན་སྡོང་གི་སྟེང་ནས་གཞུང་ལམ་ཐོག་ཏུ་མར་དཔྱངས་ནས་བསྡད་ཡོད་པ་
རེད། ངས་རྒུན་འབྲུམ་ཁྲུས་རྫིང་གང་བཏོགས་ནས། དེའི་ནང་དུ་རང་ཉིད་བབས་ནས་
ཕར་འགྲིལ་ཚུར་འགྲིལ་བྱས་ནས། རྒུན་ཁུ་རྣམས་དོར་མའི་ནང་ནས་འཛར་འཛར་གྱིས་
བཞུར་དུ་འཇུག་རྒྱུ་ཡིན།" ཞེས་བཤད།
ཁཱོམ་གྱིས་གད་མོ་དགོད་བཞིན་དཀོན་མཆོག་མཁྱེན། ཨ་མེས་འདི་རང་ལོ་ཉིས་བརྒྱ་
ལ་བསྡད་རུང་། གཤིས་གྱོང་འདི་ནམ་ཡང་བསྒྱུར་རྒྱུ་ཡོད་ས་མ་རེད། ཁྱོད་ལམ་ལ་ཆས་
པར་གྲ་སྒྲིག་ཨང་གསར་བྱས་འདུག་ཨ། ཨ་མེས ཞེས་བཤད།
རྒད་པོས་སྒམ་ཞིག་དྲུད་ཡོང་ནས་དེའི་སྟེང་དུ་ལྗིད་ལྟིག་སེར་བསྡད་རྗེས་"ཡིན་ཡ་ཡིན།
ག་ཚོད་མགྱོགས་ན་དེ་ཚོད་དགའ། ངའི་གཅུང་པོ་ལོ་ངོ་བཞི་བཅུའི་སྔོན་ལ་དེ་ཕྱོགས་
སུ་ཕྱིན་པ་རེད། དུས་དེ་ནས་བཟུང་ཁོའི་སྐོར་གོ་རྒྱུ་མ་བྱུང་། ཁོ་ཁྱི་ཕྲུག་ཁྲམ་པ་ཞིག་ཡིན།
ཁོ་ལ་དགའ་མཁན་སུ་ཡང་མེད། ཁོས་ངའི་ཁོལད་དཀྲུམ་མདའ་ཁེར་འཕེན་དེ་འཁྱེར་
ནས་བྲོས་པ་རེད། གལ་སྲིད་ད་ཐེངས་ང་ཚོ་ཁ་ལི་ཧྥོར་ནེ་ཡ་རུ་ཁོ་དང་ཡང་ན་ཁོའི་བུ་ཕྲུག་
ཚོ་ལ་འཕྲད་ན། གལ་སྲིད་ཁོ་ལ་བྱིས་ཕྲུག་འདྲ་ཡོད་ན། ངའི་ཁོལད་དཀྲུམ་མདའ་དེ་ཕྱིར་
སྤྲོད་ཤོག་ཟེར་དགོས། ངས་ཁོའི་སྐོར་རྒྱུས་ལོན་བྱས་པ་ནོར་མེད་ན། ཁོ་ལ་བུ་ཕྲུག་ཡོད་
པའི་དབང་དུ་བཏང་རུང་དེ་ནི་ཐང་བུ་ཡིན་རྒྱུ་རེད་ལ། ད་ལྟ་མི་གཞན་པ་ཞིག་གིས་སྐྱོང་
གི་ཡོད་རྒྱུ་རེད། ས་དེ་ཕྱོགས་སུ་སླེབས་ན་ང་དངོས་གནས་དགའ་རྒྱུ་རེད། དེས་ང་རང་མི་
གསར་པ་ཞིག་ཏུ་བཟོ་རྒྱུ་རེད་བསམ་པའི་ཚོར་སྣང་འདུག དེར་སླེབས་མ་ཐག་ཏུ་ཐད་
ཀར་ཤིང་ཏོག་ཞིང་རའི་ནང་དུ་ལས་ཀར་འགྲོ་རྒྱུ་ཡིན།” ཞེས་བཤད།
ཨ་མས་མགོ་བོ་ནང་དུ་གུག་བཞིན་ཁོས་དངོས་གནས་དེ་ལྟར་འདོད་ཀྱི་ཡོད་པ་རེད།
ཟླ་བ་གསུམ་གྱི་སྔོན་བར་དུ་ལས་ཀ་ལས་ཀྱི་ཡོད་པ་རེད། དེ་ནས་ཁོས་རང་ཉིད་ཀྱི་དཔྱི་
ཚིགས་གཅུས་པ་རེད།" ཅེས་བཤད།
ཨ་མེས་ཀྱིས་དེ་ད་ཡིན་དང་ཡིན།" ཞེས་བཤད།
ཁོམ་གྱིས་རང་ཉིད་བསྡད་ཡོད་སའི་སྒོ་ཐེམ་ནས་ཕར་བལྟས་ནས་ཆོས་དཔོན་ཕྱིར་
ཡོང་གི་འདུག འབྲུ་ཁང་གི་འགྲམ་ངོགས་ནས་ཚུར་ཡོང་གི་འདུག” ཅེས་བཤད།
ཨ་མས་“ཁོས་ད་ནངས་བཏོན་པའི་གསོལ་འདེབས་དེ་ནི་ང་རང་གིས་གོ་མྱོང་བའི་
གསོལ་འདེབས་ཚང་མ་ལས་ཆེས་མཚར་ཤོས་དེ་རེད། དེ་གསོལ་འདེབས་ངོ་མ་ཞིག་དང་
མི་འདྲ་བར། གླེང་མོལ་བྱས་པ་དང་འདྲ། འོན་ཀྱང་། དེ་བཏོན་པའི་སྒྲ་དེ་གསོལ་འདེབས་
བཏོན་པའི་སྒྲ་དང་འདྲ།" ཞེས་བཤད།
ཥོམ་གྱིས་ཁོ་མི་གད་མོ་སློང་བྱེད་ཅིག་རེད། ནམ་རྒྱུན་གད་མོ་སློང་བྱེད་ཤ་སྟག་བཤད།
མང་ཆེ་བ་ཁོ་རང་ཉིད་ལ་ཤོད་བཞིན་པ་འདྲ། ཁོས་གོ་སྐོན་བློ་འགུག་བྱེད་ཐབས་གཏན་
ནས་བྱེད་ཀྱི་མི་འདུག" ཅེས་བཤད།
ཨ་མས་"ཁོའི་མིག་གི་ལྟ་སྟངས་ལ་ལྟོས་དང་། ཁྲུས་དབང་ཞུས་པ་དང་འདྲ། ཞིབ་
འཚོལ་ཞེས་འབོད་པའི་རྣམ་པ་དེ་བབས་འདུག དངོས་གནས་ཁྲུས་དབང་ཞུས་པ་ཞིག་
དང་འདྲ། མགོ་བོ་དུད་ནས་འགྲོ་ཡང་ས་ཐོག་གི་དངོས་པོ་ཅི་ལའང་ཅེར་མིག་གིས་མི་
བལྟ། ཡ། འདིར་ཁྲུས་དབང་ཞུས་པའི་མི་ཞིག་འདུག” ཅེས་བཤད་ཅིང་། ཁ་སེ་སྒོའི་ཉེ་སར་
སླེབས་བཞིན་པའི་སྐབས་སུ་ཨ་མ་འཇམ་ཅག་གེར་བསྡད།
ཁྲོམ་གྱིས་དེ་ལྟར་འཆམ་འཆམ་བྱས་ནས་བསྡད་ན་ཁྱོད་ལ་ཚ་དུག་ཕོག་རྒྱུ་རེད་དོ།།
ཞེས་བཤད།
ཁ་སེ་ཡིས་ཨུན།རེད་ཡ། གཅིག་བྱས་ན་ཕོག་སྲིད ཅེས་བཤད་རྗེས། ཁོས་གློ་བུར་དུ་
ཨ་མ་དང་ཨ་མེས། ཋོམ་བཅས་ལ་ང་ནུབ་རྒྱུད་དུ་འགྲོ་དགོས། ང་འགྲོ་ན་འདོད། ང་ཁྱེད་
ཚང་དང་མཉམ་དུ་སོང་ན་ཨེ་ཆོག” ཅེས་རེ་ཞུ་བྱས་ཤིང་། དེ་ནས་ཁོ་རང་ཉིད་ཀྱི་སྐད་
ཆར་ངོ་གནོང་ནས་དེ་གར་ལངས་ནས་བསྡད།
ཥོམ་ནི་ཁྱིམ་འདིའི་སྐྱེས་པ་ཕོ་ཞིག་ཡིན་པས་ཨ་མས་ཁོའི་གདོང་ལ་བལྟས། འོན་
ཀྱང་། ཋོམ་གྱིས་སྐད་ཆ་མ་བཤད། ཨ་མས་ཋོམ་ལ་སྐྱེས་པ་ཕོའི་ཐོབ་ཐང་ལོངས་སུ་སྤྱོད་དུ་
བཅུག་ཟིན་པས། ད་ལྟ་ཁོ་མོས་ཁྱོད་ང་ཚོ་དང་མཉམ་དུ་ཡོད་ན་དེ་ནི་ང་ཚོའི་གཟི་བརྗིད་
ཅིག་ཡིན། འོན་ཀྱང་། ངས་ད་ལྟ་ཁ་ཚོན་ཆོད་པོས་ཤོད་ག་ལ་ནུས། ཨ་ཕས་ཟེར་ན་ང་ཚོ་
ག་དུས་ལམ་ལ་འབུད་རྒྱུའི་སྐོར་དོ་ནུབ་སྐྱེས་པ་ཚོས་གྲོས་བསྡུར་བྱེད་རྒྱུ་ཡིན་ཟེར། དེ་བས་
སྐྱེས་པ་ཚོ་ཁྱིམ་དུ་འཛོམས་པའི་བར་དུ་ང་ཚོས་ཅི་ཡང་མ་བཤད་ན་བཟང་རྒྱུ་རེད། ཁོ་ཚོ་
ཕྱིར་སླེབས་མ་ཐག་ཏུ་ཇོན་དང་ཨ་ཕ། ནོ་ཡ། ཋོམ། ཨ་མེས། ཨལ་དང་ཁོན་ནེ་བཅས་ཀྱིས་
ཐག་གཅོད་བྱེད་རྒྱུ་རེད། འོན་ཀྱང་། གལ་སྲིད་དོས་འཁོར་སྟེང་དུ་ཤོང་གི་ཡོད་ན་ཚང་
མས་ཁྱོད་རང་ང་ཚོའི་གཟི་བརྗིད་ཅིག་ཏུ་བརྩི་ཐག་ཆོད་ཡིན།” ཞེས་བཤད།
ཆོས་དཔོན་གྱིས་ཤུ་རིང་ཞིག་འཐེན་བཞིན་“གང་ལྟར་ང་འགྲོ་རྒྱུ་ཡིན། ས་འདིར་བཀྲ་
མ་ཤིས་པ་ཞིག་འབྱུང་བཞིན་འདུག ང་ཡར་སོང་ནས་བལྟས་པ་ན། ཁང་པ་ཚང་མ་སྟོང་པ་
རེད་ལ། ས་ཞིང་ཚང་མའང་སྟོང་པ་རེད། ཐ་ན་ཡུལ་ལུང་ཧྲིལ་པོ་སྟོང་པ་རེད། ང་འདིར་
མུ་མཐུད་དུ་སྡོད་མི་ཐུབ། ཡུལ་མི་ཚོ་གང་དུ་འགྲོ་བཞིན་ཡོད་ན། ང་ཡང་དེ་གར་འགྲོ་རྒྱུ་
ཡིན། ངས་ཞིང་ཁ་རུ་ལས་ཀ་ལས་རྒྱུ་ཡིན་ལ། དེ་དུས་ང་རང་སེམས་པ་དགའ་ཡང་སྲིད།
ཅེས་བཤད།
ཥོམ་གྱིས་"དེས་ན་ཁྱོད་ཀྱིས་ཆོས་འཆད་རྒྱུ་མིན་ནམ།" ཞེས་དྲིས།
"ངས་ཆོས་འཆད་རྒྱུ་མིན།”
ཨ་མས་"ཁྱོད་ཀྱིས་ཁྲུས་དབང་ཡང་བསྐུར་རྒྱུ་མིན་ནམ།” ཞེས་དྲིས།
"ངས་ཁྲུས་དབང་བསྐུར་རྒྱུ་མིན། ངས་ས་ཞིང་ནང་དུ་ལས་ཀ་ལས་རྒྱུ་ཡིན། ས་ཞིང་
ལྗང་ཁུའི་ནང་དུ་རང་ཉིད་ཀྱི་ཡུལ་མི་ཚོ་དང་ཉེ་སར་བསྡད་ནས་ལས་ཀ་བྱེད་རྒྱུ་ཡིན།
ངས་ཁོ་ཚོར་ཅི་ཡང་ཁྲིད་ཐབས་བྱེད་རྒྱུ་མིན་པར། ང་རང་ཉིད་ཀྱིས་ཅི་ཐུབ་ཀྱིས་རྟོགས་
ཐབས་བྱེད་རྒྱུ་ཡིན། ཡུལ་མི་ཚོ་རྩྭ་ནང་དུ་འཆམ་འཆམ་བྱེད་དོན་ཅི་ཡིན་རྟོགས་ཐབས་
བྱེད་དགོས། ཁོ་ཚོའི་གླེང་མོལ་དང་གླུ་དབྱངས་ཐོས་ཐབས་བྱེད་དགོས་ལ། བྱིས་པ་ཚོས་
ཐུག་པ་འཐུང་བའི་ཅབ་སྒྲར་ཉན་ཐབས་བྱེད་དགོས། ཁྱོ་ག་དང་ཆུང་མས་མཚན་མོ་མལ་
གདན་སྤྲུག་རྡུང་བྱེད་པར་རྣ་ཉན་བྱེད་རྒྱུ་ཡིན་ལ། ཁོ་ཚོ་དང་ལྷན་དུ་མཉམ་ཟ་མཉམ་
འཐུང་བྱས་ནས་ཡོད་ཚད་རྟོགས་ཐབས་བྱེད་རྒྱུ་ཡིན།" ཁོའི་མིག་ཟུང་རློན་པར་གྱུར་ནས་
མཆི་མའི་འོད་སྣང་འཚེར། “སྤང་ཐང་དུ་སྤང་ཉལ་བྱས་ནས། རང་ཉིད་ལ་འགྲོགས་མཁན་
ཚང་མར་ཁ་ཞེ་གཉིས་མེད་བྱེད་རྒྱུ་ཡིན། དམོད་མོ་གཏོང་རྒྱུ་ཡིན་ལ་མནའ་ཡང་སྐྱེལ་རྒྱུ་
ཡིན། ཡུལ་མི་ཚོའི་གླེང་མོལ་གྱི་སྙན་ངག་ལ་ཉན་རྒྱུ་ཡིན། འདི་ཚང་མ་མཆོག་ཏུ་གྱུར་པ་
ཡིན་ལ། དེ་ནི་སྔོན་ཆད་ང་རང་ཉིད་ཀྱིས་མ་རྟོགས་པའི་ཟབ་གནད་རེད། དོན་དག་འདི་
ཚང་མ་དོན་བཟང་རེད།"
ཆོས་དཔོན་སྒོ་འགྲམ་གྱི་གཙབ་གདན་སྟེང་དུ་གཉོམ་ཆུང་གིས་བསྡད་ནས་"མི་ཧ་
ཅང་ཁེར་རྐྱང་ཞིག་ལ་མཚོན་ན། ཁོའི་མི་ཚེར་དོན་སྙིང་ཅི་ཞིག་ཡོད་དམ་སྙམ་གྱི་འདུག"
ཅེས་བཤད།
ཁཱོམ་གྱིས་བསམ་གཟས་ནས་གློ་ལུ་ཞིག་བརྒྱབ་ནས་"དེང་སང་ཆོས་འཆད་འདོད་མེད་
པའི་མི་ཞིག་ལ་མཚོན་ན ཞེས་ཤོད་མགོ་བརྩམས།
ཁ་སེ་ཡིས་ཨོ། ང་སྐད་ཆ་བཤད་རྒྱུར་དགའ་མཁན་ཞིག་ཡིན། དེ་ལས་ཐར་ཐབས་མི་
འདུག འོན་ཀྱང་། ངས་ཆོས་འཆད་རྒྱུ་མིན། ཆོས་འཆད་པ་ནི་ཡུལ་མི་ཚོར་ཅི་བྱེད་འདི་
བྱེད་ལམ་སྟོན་བྱེད་པ་ཡིན་ལ། ངས་ནི་ཁོ་ཚོར་ཅི་བྱེད་འདི་བྱེད་སྐོར་བཀའ་འདྲི་བྱ་རྒྱུ་ཡིན།
དེ་ནི་ཆོས་འཆད་པ་མ་རེད། རེད་དམ།" ཞེས་བཤད།
ཁོམ་གྱིས་དེ་ངས་མི་ཤེས། ཆོས་འཆད་ཅེས་པ་ནི་སྐད་ཆ་བཤད་སྟངས་ཀྱི་ང་རོ་ཞིག་
ཡིན་ལ། ཆོས་འཆད་ཅེས་པ་ནི་དངོས་པོ་ལ་ལྟ་སྟངས་ཤིག་རེད། ཡུལ་མི་ཚོར་དད་འདུན་
ཤུགས་དྲག་ཡོད་དུས། ཆོས་འཆད་ཅེས་པ་ནི་དོན་བཟང་ཞིག་ཡིན། ལོ་སྔོན་མའི་ཡེ་ཤུའི་
འཁྲུངས་སྐར་དུས་ཆེན་སྐབས་སུ། འཇིགས་སྐྱོབ་རུ་ཁག་མག་ལེ་སི་ཋིར་བཙོན་ཁང་དུ་
ཡོང་ནས་ང་ཚོར་ཕན་ཆེན་པོ་ཐོགས་སོང་། འོན་ཀྱང་། ཁྱོད་རང་གིས་དེ་ལ་མ་ཉན་པར་
འགྲོ་བར་བརྩམས་ཚེ། ཁྱོད་ཀྱི་མགོ་ཐོག་ཏུ་ཡོང་བ་ནི་ཟུར་བཅད་བཙོན་འཇུག་གི་ཉེས་
ཆད་ཡིན། དེ་ནི་ཆོས་འཆད་རེད། མགོ་སྒུར་ནས་བསྡད་ཡོད་པའི་མི་རྣམས་ལ་མཚོན་
ན་ཧ་ཅང་བཟང་སྟེ། དེ་ལྟར་ན་ཁྱོད་ཀྱི་གདོང་པར་ཁུ་ཚུར་རྒྱག་ཐབས་བྲལ། ཅི་ལ་ཡིན།
ཁྱོད་ཆོས་དཔོན་མ་རེད། འོན་ཀྱང་། འདི་ཕྱོགས་སུ་དུང་ཆེན་དེ་སྒྲ་ཆེན་པོས་འབུད་ཀྱི་
མ་འདུག་ཨ།"ཞེས་བཤད།
ཨ་མས་ཐབ་ཀའི་ནང་དུ་ཤིང་ཕྲན་འགའ་གཡུགས་རྗེས་“ངས་ཁྱོད་ཚོར་བཟའ་རྒྱུ་རེ་
འཁྱེར་ཡོང་། འོན་ཀྱང་། མང་པོ་མི་འདུག” ཅེས་བཤད།
ཨ་མེས་ཀྱིས་ཁོའི་ཤིང་སྒམ་དེ་ཕྱི་ལོགས་སུ་འཁྱེར་ཡོང་ནས།དེའི་སྟེང་དུ་སྒལ་བ་གྱང་
ལ་ཁེན་ནས་བསྡད་ཅིང་། ཋོམ་དང་ཁ་སེ་གཉིས་ཀྱིས་ཀྱང་སྒལ་བ་ཁང་པའི་གྱང་ངོས་སུ་
ཁེན་ནས་བསྡད། སྐབས་དེར་ཕྱི་དྲོའི་གྲིབ་མ་དེ་ཁང་པའི་སྒོ་ནང་ནས་ཕྱིར་བུད།
ཕྱི་དྲོའི་སྨད་ཙམ་ལ། དོས་འཁོར་དེ་ཐལ་རྡུལ་ཁྲོད་ནས་ཁྲོབ་སྒྲ་དང་བཅས་གནམ་
ལྡིང་ས་ལྡིང་བྱེད་བཞིན་ཕྱིར་སླེབས། དོས་འཁོར་གྱི་གཞུག་སྒམ་མཐིལ་དུ་ཐལ་རྡུལ་རིམ་
པ་ཞིག་ཆགས་ཡོད་ཅིང་། གདོང་ཁེབས་ཀྱང་ཐལ་རྡུལ་གྱིས་བཀབ་ཡོད་ལ། མདུན་གློག་
གཉིས་ཀ་རྡུལ་ཕྱེ་དམར་པོའི་འོག་ཏུ་ཡོངས་སུ་བསྐུངས་ཟིན། དོས་འཁོར་ཕྱིར་སླེབས་དུས་
ཉི་མ་ནུབ་ཀྱི་འདུག་ལ། ས་གཞི་ཆེན་པོ་འདི་ནུབ་ཁའི་ཉི་འོད་ཁྲོད་དུ་དམར་ལམ་ལམ་བྱེད།
ཨལ་གྱིས་དོས་འཁོར་གྱི་ཁ་སྒྱུར་འཁོར་ལོའི་སྟེང་དུ་སྒུར་ཙམ་བྱས་འདུག་ཅིང་། གདོང་
ལ་སྤོབས་པ་དང་གཟབ་ནན། ནུས་ལྡན་བཅས་ཀྱི་ཉམས་དོད། ཁྱིམ་རྒྱུད་མགོ་ཁྲིད་ཀྱི་གོ་
གནས་ཀྱི་དྲིན་གྱིས། ཨ་ཕ་དང་ཨ་ཁུ་ཇོན་གཉིས་ཀ་ཁ་ལོ་བའི་འགྲམ་གྱི་ཆེ་མཐོང་གི་
འདུག་སྟེགས་སུ་བསྡད་ཡོད། གཞན་པ་ཚང་མ་གཞུག་སྒམ་ནང་དུ་ལངས་ནས་ལག་པས་
གཞུག་སྒམ་གྱི་སྐྱོར་མདའ་ལ་འཐམས། རང་ལོ་བཅུ་གཉིས་ལ་བུད་པའི་རུ་ཐེ་དང་རང་ལོ་
བཅུ་ལ་བུད་པའི་ཝིན་ཧྥིལད་གཉིས་ཀྱི་བཙོག་དྲེག་ཆགས་པའི་གདོང་པར་འཚུབ་པོ་གི་
ཉམས་དོད་ཅིང་། མིག་གཉིས་ལ་ཐང་ཆད་པའི་ཉམས་ཤིག་དང་ལྷན་དུ་སྤྲོ་སེམས་འཁོལ་
བའི་རྣམ་པ་ཞིག་ཀྱང་ཤར་འདུག་ལ། གྲོང་རྡལ་ནས་ཨ་ཕའི་ལག་ནས་བཙིར་ཡོང་བའི་
ཤིང་མངར་ཞིམ་ཟས་ཀྱི་དབང་གིས། ཁོ་གཉིས་ཀྱི་མཛུབ་མགོ་དང་ཁ་འགྲམ་རྣམས་ལ་
འབྱར་ཚི་ནག་པོ་བསྐུས་འདུག རུ་ཐེ་ཡིས་ཁོ་མོའི་པུས་མོའི་མན་ལ་སླེབས་པའི་སེང་རས་
ཟིང་སྐྱའི་ལྭ་རིང་ཞིག་གྱོན་འདུག་ལ། ལོ་ཆུང་གཞོན་ནུ་མའི་ནན་ཏན་གྱི་ཉམས་ཅུང་ཙམ་
ཞིག་ཀྱང་དོད་འདུག འོན་ཀྱང་། ཝིན་ཧྥིལད་ནི་ད་དུང་ཡང་སྣང་ཆུང་གི་བྱིས་པ་སྣབས་
ལུག་ཅིག་ཡིན་པས། ནམ་རྒྱུན་འབྲུ་ཁང་གི་རྒྱབ་ལོགས་སུ་རྩེད་ཁང་ཕུག་རྒྱུ་དང་། རང་
ཉིད་དགའ་སའི་རྩེད་ཆས་བསྡུ་རུབ་བྱེད་རྒྱུ། ཐ་མག་གི་དུད་སྣེ་འཐེན་རྒྱུ་བཅས་ལ་མགོ་
འཁོར་ནས་ཡོད་པའི་ཚོད་རེད། རུ་ཐེ་ཡིས་གསར་དུ་འབུར་བཞིན་པའི་རང་ཉིད་ཀྱི་ནུ་
འབུར་ཟུང་གི་སྟོབས་ཤུགས་དང་འགན་ཁུར། གཟི་བརྗིད་བཅས་ལ་དོ་སྣང་འབྱུང་བཞིན་
པའི་སྒང་ཡིན་མོད། འོན་ཀྱང་། ཝིན་ཧྥིལད་ནི་ད་དུང་ཡང་རི་བྱི་ལྟ་བུའི་འཚུབ་པོ་དང་
བེའུ་ཕྲུག་ལྟ་བུའི་བསམ་མེད་ཅིག་རེད། ཁོ་ཚོའི་འགྲམ་དུ་གཞུག་སྒམ་གྱི་སྐྱོར་མདའ་ལ་
དམ་པོར་འཇུས་ནས་ལངས་འདུག་པ་ནི་རོ་སི་ཤ་རོན་རེད། ཁོ་མོ་རང་ཉིད་ཀྱི་རྐང་པའི་
སྔ་རྟིང་སྟེང་དུ་ཡོམ་འགུལ་བྱེད་བཞིན་གཟུགས་པོའི་ལྗིད་ཤུགས་སྙོམས་སྒྲིག་བྱེད་བཞིན་
ཡོད་ལ། ལམ་ངོས་ནས་སླེབས་པའི་འདར་འདུལ་དེ་ཐད་ཀར་ཁོ་མོའི་པུས་མོ་དང་སྒྱིད་
པས་གདོང་ལེན་བྱེད་བཞིན་ཡོད། དེ་ནི་ཁོ་མོར་མངལ་ཆགས་ཡོད་པས་ཡིད་གཟབ་བྱེད་
བཞིན་པའི་རྐྱེན་གྱིས་ཡིན། ཁོ་མོའི་སྐྲ་ལོ་བསླས་ཏེ་མགོ་རུ་དཀྲིས་པས་ཁ་དོག་སེར་
སྐྱའི་དབུ་རྒྱན་ཞིག་ཏུ་གྲུབ། ཟླ་ངོ་ཁ་ཤས་སྔོན་དུ་ཆགས་ཉམས་དང་ཡིད་འགུག་གི་ཉམས་
ཀྱིས་ཕྱུག་པའི་ཁོ་མོའི་འཇམ་ཞིང་གོར་བའི་གདོང་པ་རུ་དེང་སང་སྦྲུམ་མའི་གདོང་གཉེར་
བབས་འདུག་ཅིང་། གདོང་པ་དེར་ཡང་དག་པའི་མཛེས་ཉམས་མངོན་པར་བྱེད་པའི་རང་
སྐུལ་གྱི་འཛུམ་ཞིག་ཀྱང་མངོན་ཡོད། ཁོ་མོའི་མཉེན་ཞིང་ཆེ་བའི་ནུ་མ་དང་ལྟོ་བ། ཐལ་
ལྕག་དང་བྱུག་བྱུག་གི་སྔོན་བསུའི་ཆེད་དུ་བསམ་གཟས་ནས་བར་སྣང་དུ་གཡུག་གཡུག་
བྱེད་བཞིན་པ་ལྟ་བུའི་ཁོ་མོའི་སྲ་མཁྲེགས་ཀྱི་དཔྱི་མགོ་དང་འཕོངས་ཚོས། མདོར་ན་
ཁོ་མོའི་རྒྱགས་ཤིང་རིལ་བའི་གཟུགས་པོ་ཧྲིལ་པོ་སྒམ་པོ་དང་ནན་ཏན་དུ་གྱུར་ཡོད། ཁོ་
མོའི་བསམ་བློ་དང་ཀུན་སྤྱོད་ཚང་མ་མངལ་ཁོག་གི་ཕྲུ་གུའི་ཕྱོགས་སུ་འཁོར་ཡོད་ལ།
ཕྲུ་གུའི་བདེ་འཇགས་ཀྱི་ཆེད་དུ་ཁོ་མོས་གོམ་སྟབས་སྙོམས་པོས་འགྲོ། ཁོ་མོའི་སྣང་བར་
འཛམ་གླིང་ཧྲིལ་པོ་སྦྲུམ་མར་གྱུར་འདུག་ཅིང་། ཁོ་མོས་བསམ་བློ་གཏོང་དུས་ཀྱང་ཨ་
མས་བུ་ཕྲུག་བཙའ་བའི་ཟུར་ངོས་ཁོ་ན་ནས་བསམ་བློ་གཏོང་གི་ཡོད། རྒྱགས་ཤིང་རིལ་
ལ་ཚོར་འདུ་རྒོད་པའི་གཞོན་ནུ་མ་འཚུབ་པོ་ཅིག་ལ་གཉེན་སྒྲིག་བྱས་ནས་ཡུན་རིང་མ་
འགོར་བའི་ཁོན་ནེ་སྟེ། ཁོ་མོའི་རང་ལོ་བཅུ་དགུ་ལ་སོན་པའི་ཁྱོ་ག་འདི་ནི་ཁོ་མོའི་ལུས་
སེམས་གཉིས་ཀའི་འགྱུར་ལྡོག་གིས་མགོ་རྨོངས་ཤིང་ཞེ་འཇིགས་སུ་བཅུག་ཡོད། དེང་
ཉལ་སའི་ནང་དུ་འཛིང་རེས་འབལ་རེས་དེ་མེད་ལ། གསལ་ལ་མི་གསལ་བའི་ཁྲེལ་འཛུམ་
དང་བཅས་སོ་ཡིས་འདེབས་ཤིང་སེན་མོས་འབྲད་པ་དེའང་མེད་ཅིང་། མཇུག་མཐར་མིག་
ཆུ་འདོན་པ་དེའང་མེད། འགྱུར་ལྡོག་འདི་དག་གིས་ཁོ་རང་བློ་རྨོངས་ཤིང་ཡིད་འཇིགས་
སུ་བཅུག་ཡོད། དེང་སང་ཁོའི་མིག་མདུན་དུ་མངོན་པ་ནི་བཏང་སྙོམས་དང་གཟབ་ནན་
ཡིན་ཞིང་། ཤེས་རབ་ལྡན་ལ་ངོ་གནོང་ཞིང་ནན་ཏན་གྱི་རྣམ་པས་འཛུམ་སྟོན་པའི་སྲོག་
ཆགས་ཤིག་རེད། ཁོན་ནེ་ཡིས་རོ་སི་ཤ་རོན་ནི་རང་ཉིད་ཀྱི་གཟི་བརྗིད་ཅིག་ཏུ་བརྩིས་ཡོད་
ལ། ཁོ་མོར་ཞེད་སྣང་ཡང་སྐྱེ་བཞིན་ཡོད། ཁོས་ག་དུས་ཡིན་ནའང་རང་ཉིད་ཀྱི་ལག་པ་ཁོ་
མོའི་སྟེང་དུ་འཇོག་པའམ། ཡང་ན་ཁོ་མོ་དང་ཉེ་སར་ལངས་ཐབས་བྱེད་ལ། འདི་ལྟར་བྱས་
ན་ཁོའི་གཟུགས་པོ་ཁོ་མོའི་དཔྱི་མགོ་དང་ཕྲག་པར་ཐུག་གི་ཡོད་པས། དེས་དེང་སང་བར་
ཐག་ཇེ་རིང་ལ་འགྲོ་བཞིན་པའི་འབྲེལ་བ་དེ་ཕྱིར་ཇེ་ཉེར་གཏོང་ཐུབ་པའི་སྣང་བ་ཤར་གྱི་
ཡོད། ཁོན་ནེ་ནི་གདོང་པ་ཕྲ་ལ་གཟུགས་པོ་སྐམ་རིད་ཀྱི་ཋེག་ས་སིའི་མི་རྒྱུད་ཀྱི་གཞོན་ནུ་
ཞིག་རེད། ཁོའི་མིག་འབྲས་སྔོ་སྐྱ་དེ་ལ་མཚམས་ལ་ལར་ཉེན་ཁ་ཅན་གྱི་མདངས་འབབ་
ལ། སྐབས་ལ་ལར་བྱམས་སེམས་ཀྱི་རྣམ་པའང་ལྡན་ཞིང་། ཡང་སྐབས་ལ་ལར་འཇིགས་
སྐྲག་གི་རྣམ་པ་ཡང་ཤར། ཁོ་ནི་ལས་ལ་བརྩོན་པའི་སྐྱེས་པ་བཟང་པོ་ཞིག་ཡིན་ལ། མ་
འོངས་པར་ཁྱོ་ག་བཟང་པོ་ཞིག་ཀྱང་ཡིན་རྒྱུ་རེད། ཁོས་ཆང་རག་ངེས་ཅན་འཐུང་མོད།
འོན་ཀྱང་། འཐུང་བ་ཚད་ལས་མི་བརྒལ། གཅིག་གིས་འཛིང་མོ་མགོ་ཐོག་ཏུ་བཞག་
དུས་འཁྲུག་འཛིང་བྱེད་རྒྱུ་རེད་ལ། དེའི་ཐད་ནམ་ཡང་འུད་ཤོབ་མི་བྱེད། ཁོ་རང་ཚོགས་
འདུའི་སྐབས་སུ་ཁུ་སིམ་པོ་རེད་མོད། འོན་ཀྱང་། ཁོ་རང་དེ་གར་སླེབས་ཐུབ་པ་བྱས་
ཡོད་ལ། སླེབས་ཡོད་པ་གཞན་པར་རྟོགས་སུའང་འཇུག་གི་ཡོད།
རང་ལོ་ལྔ་བཅུའི་ནང་སླེབས་པའི་རྐྱེན་གྱིས་རང་བཞིན་གྱིས་ཁྱིམ་རྒྱུད་འདིའི་དཔོན་
པོ་ཞིག་ཏུ་གྱུར་སོང་བས་རེད་མ་གཏོགས། དེ་མིན་ཨ་ཁུ་ཇོན་གྱིས་ཁ་ལོ་བའི་འགྲམ་གྱི་
ཆེ་མཐོང་འདུག་སྟེགས་འདི་བདམས་མེད་པར། འདུག་སྟེགས་འདི་རོ་སི་ཤ་རོན་ལ་སྤྲད་
ཡོད་ངེས་ཡིན། འོན་ཀྱང་། དེ་ནི་མི་སྲིད་པ་ཞིག་ཡིན་ཏེ། རྒྱུ་མཚན་ནི། གཅིག་ནས་ཁོ་མོ་
ན་གཞོན་ཞིག་ཡིན་པ་དང་། གཉིས་ནས་ཁོ་མོ་བུད་མེད་ཅིག་ཡིན་པའི་རྐྱེན་གྱིས་སོ།། གང་
ལྟར། ཨ་ཁུ་ཇོན་ཡང་བདེ་མོས་བསྡད་མེད་པར། ཁོའི་འདྲེ་ཡིས་བཟུང་འདྲའི་མིག་ཟུང་
གྲིམ་པོས་བགྲད་འདུག་ལ། སྐམ་ཞིང་ཆེ་བའི་གཟུགས་པོ་ལྷོད་ལ་འབབ་ཐུབ་མེད། ཁེར་རྐྱང་
གི་བཀག་རྒྱ་འདིས་ཕལ་ཆེར་ནམ་རྒྱུན་ཁོ་དང་མི་གཞན་བར་གྱི་འབྲེལ་འདྲིས་ཡོད་ཚད་
བཀག་ཡོད་ལ་ཁོའི་ཟས་ཀྱི་ཡི་ག་ཡང་འགགས་ཡོད། ཁོས་ཟ་མ་ཉུང་ཉུང་མ་གཏོགས་མི་
བཟའ་ལ་ཆང་རག་རྒྱུན་དུ་མི་བཏུང་ཞིང་། བུད་མེད་ཕལ་ཆེར་བསྟེན་གྱི་མེད། ཕྱིའི་རྣམ་
པ་འདིའི་འོག་ནས་དོན་དངོས་སུ་ཁོའི་ཁོག་གི་ཡི་ག་ཚང་མ་རིམ་བཞིན་འཕར་ནས་ཡོང་
ནས།ཉིན་ཞིག་ལ་གནོན་མི་ཐུབ་པར་འགྱུར་གྱི་ཡོད་ལ།དེ་དུས་ཁོས་ཡུན་རིང་ལ་དྲན་པའི་
ཟ་མ་འགའ་རེ་བཟའ་ལ། བཟི་སྨན་དང་ཨ་རག་འཐུང་ནས་གཟུགས་པོའི་སྙོམས་མི་ཟིན་
ཞིང་མིག་གཉིས་དམར་ཞིང་ཆུ་ཀོར་ཀོར་དུ་འགྱུར་གྱི་ཡོད། དེ་ནས་འདོད་སྲེད་ཀྱི་མགོ་བོ་
གནོན་ཆེད་དུ། ས་ལི་སོ་གྲོང་རྡལ་ནས་སྨད་འཚོང་མ་གླས་ཏེ་སྨྱོན་པ་བཞིན་དུ་འཁྲིག་པ་
སྤྱོད་ཀྱི་ཡོད། གོ་ཐོས་ལྟར་ན། ཐེངས་གཅིག་ལ་ཁོ་རང་ཤོ་ནེ་གྲོང་རྡལ་དུ་སོང་ནས། དུས་
གཅིག་ལ་སྨད་འཚོང་མ་གསུམ་གླས་ནས། ཁོ་མོ་ཚོའི་ཚོར་བ་མེད་པའི་གཟུགས་པོའི་སྟེང་
དུ་ཆུ་ཚོད་གཅིག་ཙམ་རིང་ལ་འདོད་འཁུན་སྒྲོག་བཞིན་འདོད་འཁྲིག་སྤྱད་རབས་ཟེར།
འོན་ཀྱང་། ནམ་ཞིག་ཁོའི་ཡི་ག་འགུ་མ་ཐག་ཏུ་སེམས་སྡུག་ཅིང་ངོ་གནོང་ནས་ཁེར་རྐྱང་
གི་འཚོ་བ་རུ་ཕྱིར་ལོག་འགྲོ། ཁེར་རྐྱང་གི་འཚོ་བ་རུ་ལོག་རྗེས་ཁོས་མི་གཞན་པ་ལ་ཡིབ་
བཞིན་འགྲོ་ལ། ཁོའི་ཉེས་སྤྱོད་ལ་འགྱོད་བཤགས་ཀྱི་ཆེད་དུ་མི་རྣམས་ལ་རྔན་པ་སྦྱིན་གྱི་
ཡོད། ཁོ་ཁང་པའི་ནང་དུ་འཇབ་འཛུལ་གྱིས་ཡོང་ནས་བྱིས་པ་ཚོའི་སྔས་མགོའི་འོག་ཏུ་
འགྱིག་བྱི་རིལ་བཅུག་ནས་འགྲོ་ལ། དེ་ནས་གླ་ཆ་མི་ལེན་པར་མི་ཚོར་འབུད་ཤིང་གཏུབ་
རོགས་བྱེད་ཀྱི་ཡོད། དེ་ནས་ཁོས་རྟ་དང་རྟ་སྒ། ལྷམ་གསར་པ་སོགས་རང་ཉིད་ཀྱི་རྒྱུ་རྫས་
རྣམས་མི་གཞན་ལ་སྤྲོད་ཀྱི་ཡོད། གཞན་པར་ཐུག་སྐབས་ཁོ་རང་བྲོས་འགྲོ་བའི་རྐྱེན་གྱིས་
སུ་གཅིག་གིས་ཀྱང་ཁོ་ལ་སྐད་ཆ་བཤད་མི་ཐུབ་ལ། གལ་སྲིད་ཁོ་ལ་གདོང་ཐུག་པ་ཡིན་
ནའང་ཁོ་རང་རང་ཉིད་ཀྱི་གཟུགས་པོའི་ཕྱི་ཤུན་དུ་ཕྱིར་འཁུམས་ནས། སྔངས་ཤིང་སྐྲག་
པའི་མིག་གིས་ཕྱིའི་འཇིག་རྟེན་ལ་ལྐོག་ལྟ་བྱེད་ཀྱི་ཡོད། ཐོག་མར་ཁོའི་ཆུང་མ་གྲོངས་པ་
དང་། དེ་ནས་དེའི་རྗེས་ཀྱི་ཟླ་ངོ་ཁ་ཤས་རིང་ལ་ཁེར་རྐྱང་དུ་ལུས་པ་འདིས་ཁོའི་གདོང་ལ
ནོངས་འགྱོད་དང་ངོ་ཚའི་དམར་རྟགས་ཤིག་བརྒྱབ་ཡོད་ལ། དེས་ཁོ་རང་ཟད་མཐའ་མེད་
པའི་ཁེར་རྐྱང་གི་འཚོ་བའི་ནང་དུ་བསྐྱལ་ཡོད། འོན་ཀྱང་། དོན་དངོས་འགའ་རེར་ཁོ་རང་
བྱོལ་ཐབས་མེད་ཅིང་། ཁོ་རང་ཁྱིམ་རྒྱུད་ཀྱི་མགོ་ཁྲིད་ཅིག་ཡིན་པའི་ཆ་ནས་ཁོས་ཁྱིམ་རྒྱུད་
འཛིན་སྐྱོང་བྱེད་དགོས་ཤིང་། དེ་རིང་ལ་མཚོན་ན། ཁོ་རང་ཁ་ལོ་བའི་འགྲམ་གྱི་ཆེ་མཐོང་
རྐུབ་སྟེགས་སུ་འདུག་དགོས།
དོས་འཁོར་དེ་ཐལ་རྡུལ་ཁྲོད་ནས་ཕྱིར་རང་ཁྱིམ་ཕྱོགས་སུ་ཡོང་བཞིན་ཡོད་
ཅིང་། འདུག་སྟེགས་སྟེང་གི་སྐྱེས་པ་གསུམ་པོའི་གདོང་པར་ཡི་ཐང་ཆད་པའི་རྣམ་པ་
བབས། ཨལ་གྱིས་གཟུགས་པོ་ཁ་སྒྱུར་འཁོར་ལོའི་ཕྱོགས་སུ་དགྱེ་ཙམ་བྱས་ནས། མིག་གིས་
ལམ་ལ་ལྟ་ཞིང་དེ་ནས་ཚད་འཇལ་འཆར་ཤེལ་ལ་ལྟ། ཁོའི་མིག་གིས་ཚད་འཇལ་འཆར་
ཤེལ་སྟེང་གི་རྣམ་རྟོག་རྒོད་པོས་འདར་འགུལ་བྱེད་བཞིན་པའི་ཤུགས་ཚད་མདའ་ཁབ་
ལ་ལྟ་ཞིང་། དེ་ནས་སྣུམ་ཚད་འཇལ་ཆས་དང་ཚ་དྲོད་འཇལ་ཆས་བཅས་ལ་ལྟ། རླངས་
འཁོར་འདིའི་སྟེང་གི་ཞན་ཆ་དང་དོགས་པ་ཟ་དགོས་པའི་གནད་དོན་རྣམས་རེ་རེ་བཞིན་
ཁོའི་ཀླད་པའི་ནང་དུ་ཐོ་འགོད་བྱེད་བཞིན་ཡོད། ཁོས་ཙིར་སྒྲ་གྲག་ཡོང་བ་དེར་ཉན། དེ་ནི་
རླངས་འཁོར་གྱི་རྒྱབ་ངོས་ནས་ཡིན་པ་འདྲ་བས་འཕྲུལ་སྣུམ་ཟད་པ་ཡིན་རྒྱུ་རེད། ཁོའི་རྣ་
ཡིས་སྦྲེལ་མཐུད་ལྷུ་ལག་ཡར་ལྡིང་མར་ལྷུང་བྱེད་པའི་སྒྲ་ལ་ཉན། ཁོའི་ལག་པ་བང་སྒྱུར་
ཡུ་བའི་སྟེང་དུ་བཞག་ནས། བང་སྒྱུར་ཡུ་བ་བརྒྱུད་ནས་ཡོང་བའི་བང་སྒྱུར་སོ་འཁོར་གྱི་
འགུལ་སྐྱོད་ལ་བརྟགས། ཁོས་ཁ་འགོག་རྐང་གདན་མ་ལྷོད་པར་འབྱེད་མཐུད་རྐང་གདན་
ལྷོད་ནས། འབྱེད་མཐུད་འཁོར་སྡེར་གྱི་ནུར་ཚད་ལ་ཚོད་ལྟ་བྱས། ཁོ་མཚམས་ལ་ལར་ར་
ཕོ་ལྟ་བུ་ཞིག་ཡིན་མོད། འོན་ཀྱང་། ད་ཐེངས་ཁོ་རང་ལ་འགན་ཁུར་ཡོད་པས་ནམ་རྒྱུན་
དང་མི་འདྲ། དོས་འཁོར་འདི་བསྐོར་རྒྱུ་དང་འདི་ལ་བདག་སྐྱོང་བྱེད་རྒྱུ་ནི་ཁོའི་འགན་
ཁུར་རེད། གལ་སྲིད་དོས་འཁོར་ལ་གནད་དོན་ཞིག་བུད་ན་དེ་ནི་ཁོ་རང་གི་སྐྱོན་ཡིན།
ཚང་མས་ཅི་ཡང་མི་ཟེར་སྲིད་མོད། འོན་ཀྱང་། ཚང་མ་དང་ལྷག་པར་དུ་ཨལ་གྱིས་འདི་
ནི་སུའི་སྐྱོན་ཡིན་པ་ཤེས་ཀྱི་རེད། དེ་བས། ཁོས་དོས་འཁོར་ལ་ལག་པས་རེག་ཅིང་མིག་
གིས་འཚོ་ལ། རྣ་ཡིས་ཉན་གྱི་ཡོད། ཁོའི་གདོང་ལ་ནན་ཏན་དང་འགན་སེམས་ལྡན་པའི་
ཉམས་ཤིག་ཤར་ཡོད། མི་ཚང་མས་ཁོ་དང་ཁོའི་འགན་ཁུར་ལ་བརྩི་བཀུར་ཞུ་བཞིན་ཡོད་
ཅིང་། ཐ་ན་ཁྱིམ་ཚང་གི་བཟའ་དཔོན་དུ་གྱུར་པའི་ཨ་ཕས་ཀྱང་ལག་ཏུ་གཅུས་སྐམ་ཞིག་
བཟུང་ནས་ཨལ་གྱི་བཀའ་བཀོད་དང་ལེན་བྱེད་ཀྱི་ཡོད།
ཁོ་ཚོ་དོས་འཁོར་སྟེང་དུ་ཧ་ཅང་ཐང་ཆད་ཡོད། རུ་ཐེ་དང་ཝིན་ཧྥིལད་གཉིས་ལ་
མཚོན་ན། ཆད་མེད་ཀྱི་འགུལ་སྐྱོད་དང་རྫོགས་མེད་ཀྱི་ངོ་གདོང་གིས་ཁོ་གཉིས་ཐང་
ཆད་པར་བྱས་ཡོད་ལ། ཤིང་མངར་ཞིམ་ཟས་ཀྱི་དོན་དུ་འཐབ་རྩོད་བྱས་པས་ཀྱང་ཐང་
ཆད་ཡོད། ད་དུང་། ཨ་ཁུ་ཇོན་གྱིས་ལྐོག་ལྐོག་སུད་སུད་ཀྱི་སྒོ་ནས་ཁོ་གཉིས་ཀྱི་གློ་ཁུག་
ཏུ་འགྱིག་བྱི་རིལ་བཅུག་པའི་རྐྱེན་གྱིས། ཁོ་གཉིས་དགའ་དྲགས་པའི་དབང་གིས་ཀྱང་
ཐང་ཆད་ཡོད།
འདུག་སྟེགས་སྟེང་དུ་བསྡད་ཡོད་པའི་སྐྱེས་པ་གསུམ་པོ་ཐང་ཆད་འདུག་པའི་སྟེང་
དུ། ད་དུང་ཁོང་ཁྲོ་ཟ་ཞིང་སེམས་པ་སྡུག་འདུག་སྟེ། རྒྱུ་མཚན་ནི། ཁོ་ཚོའི་རྟ་དང་ཤིང་
རྟ། ལག་ཆ་དང་ཁྱིམ་ཆས་སོགས་གཞིས་ཀའི་ནང་ནས་འཁྱེར་ཐུབ་པ་ཡོད་ཚད་འཁྱེར་
ནས་བཙོངས་མོད། ཚུར་བབས་པ་ནི་སྒོར་མོ་བཅོ་བརྒྱད་མ་གཏོགས་མེད་པས་སོ༎ སྒོར་
མོ་བཅོ་བརྒྱད་རེད་ཡ། ཁོ་ཚོས་ཉོ་མཁན་ལ་བཙན་ཤེད་བཀོལ་ཡོད་ལ་ཁ་རྩོད་ཀྱང་
བརྒྱབ་ཡོད། ཉོ་མཁན་གྱིས་རང་ཉིད་ལ་ཁེ་བཟང་ཡོད་པ་ཤེས་པ་ན། ཁོ་ཚོར་ད་ལྟ་རིན་
གོང་ག་ཚོད་བདེ་མོ་བྱས་རུང་ཉོ་རྒྱུ་མིན་ཞེས་བཤད་ལ། དེ་དུས་ཁོ་ཚོ་ཡང་ཐབས་ཟད་
ཅིང་། ཉོ་མཁན་གྱི་གཏམ་ལ་ཡིད་ཆེས་ནས་ཁོས་ཐོག་མར་སྤྲོད་རྒྱུ་བྱས་ཡོད་པའི་རིན་གོང་
ལས་ཀྱང་སྒོར་གཉིས་དམའ་མོ་བྱས་ཏེ་བཙོངས། ཁོ་ཚོ་ནི་རང་ཉིད་ལ་ཆ་རྒྱུས་མེད་པའི་
ལམ་ལུགས་ཤིག་གི་ཁ་གཏད་དུ་ལངས་ཡོད་པས། ལམ་ལུགས་དེས་ཁོ་ཚོ་ཕམ་པར་བརྒྱབ་
ཡོད། དེ་བས་ད་ལྟ་ཁོ་ཚོར་སེམས་ཁྲལ་སླེབས་ཤིང་འཇིགས་སྣང་སྐྱེ། ཁོ་ཚོས་རྟ་གཉིས་
ཀ་དང་འཁོར་བཞིའི་ཤིང་རྟའི་རིན་ཐང་འདི་ལས་ཆེ་བ་ཤེས་ཀྱི་ཡོད་ལ། ཁོ་ཚོས་ཉོ་མཁན་
གྱིས་འདི་དག་གཞན་པར་ཕར་བཙོངས་དུས་རིན་གོང་དེ་ལས་མཐོན་པོ་ཁུག་པའང་ཤེས་
ཀྱི་ཡོད། འོན་ཀྱང་། ཁོ་ཚོས་དེ་ཇི་ལྟར་བྱེད་དགོས་ཤེས་ཀྱི་མེད། ཁོ་ཚོར་མཚོན་ན། ཚོང་
ལས་ཞེས་པ་ནི་གསང་བ་ལྐོག་གྱུར་གྱི་དོན་དག་ཅིག་རེད།
ཨལ་གྱིས་མིག་ཟུང་གིས་གཞུང་ལམ་དང་ཚད་འཇལ་འཆར་ཤེལ་གཉིས་ཀའི་བར་དུ་
རེས་འཁོར་གྱིས་ལྟ་བཞིན་‘ད་སྔོན་གྱི་མི་དེ། མི་དེ་ས་གནས་ཀྱི་མི་ཞིག་མིན་པ་འདྲ། ཁོའི་
སྐད་ཆ་བཤད་སྟངས་དེ་ས་གནས་འདིའི་སྐད་ཆ་བཤད་སྟངས་དང་མི་འདྲ་ལ། གྱོན་གོས་
གོན་སྟངས་ཀྱང་མི་འདྲ ཞེས་བཤད།
དེ་ནས་ཨ་ཕས་“ང་དེ་རིང་ལྕགས་རིགས་ཚོང་ཁང་ཞིག་ཏུ་སོང་ནས་ངོ་ཤེས་འགའ་
ཞིག་ལ་གླེང་མོལ་བྱས་པ་ཡིན། ཁོ་ཚོས་ཟེར་ན་ང་ཚོ་འདི་ལྟར་ཁ་འབྲལ་བཞིན་པའི་
སྐབས་སུ། མི་མང་པོ་ཞིག་ཆེད་དུ་ང་ཚོའི་ཅ་ལག་ཉོ་རུ་ཡོང་གི་འདུག་ཟེར་ལ། མི་འདི་
དག་གིས་ང་ཚོའི་ཅ་ལག་ཚང་མ་གཙང་མར་ཉོ་རྒྱུ་རེད་ཟེར། འོན་ཀྱང་། ང་ཚོར་དེ་ཐད་
ལ་ཐབས་ཤེས་ཅི་ཡང་མི་འདུག གཅིག་བྱས་ན་ཨ་ཋོམ་སླེབས་ཡོད་ན་བཟང་ཡོད་རྒྱུ་རེད།
ཁོས་འདི་ལས་དགའ་ཙམ་ཞིག་བྱས་ཡོད་སྲིད།" ཅེས་འགྲེལ་བཤད་བྱས།
ཇོན་གྱིས་འོན་ཀྱང་། མི་དེས་རྩ་བ་ནས་ཉོ་རྒྱུ་མིན་ཟེར་གྱི་འདུག་ཨ། ང་ཚོས་ཚང་མ་
ཕྱིར་དྲུད་འགྲོ་སྲོལ་ནི་མེད།” ཅེས་བཤད།
ཨ་ཕས་ངས་ངོ་ཤེས་པའི་མི་དེ་དག་གིས་ཟེར་ན། མི་དེ་དག་གིས་ཟེར་ན་ཉོ་མཁན་
ཚང་མས་ནམ་རྒྱུན་འདི་ལྟར་བྱེད་བཞིན་ཡོད་ཟེར་ལ། ཁོ་ཚོས་དེ་ལྟར་བྱས་ནས་ཡུལ་
མི་ཚོར་སྐྲག་སློང་གི་ཡོད་ཟེར། ང་ཚོས་ནི་དོན་དག་དེ་འདྲ་ལ་ཇི་ལྟར་གདོང་ལེན་བྱེད་
དགོས་མི་ཤེས། ཨ་མ་སེམས་ཕམ་འབྱུང་རྒྱུ་རེད། ཁོ་མོ་ཁོང་ཁྲོ་ཟ་ཞིང་སེམས་ཕམ་འབྱུང་
རྒྱུ་རེད།” ཅེས་བཤད།
ཨལ་གྱིས་ང་ཚོ་ག་དུས་ལམ་ལ་འབུད་རྒྱུ་ཡིན་ནམ། ཨ་ཕ།” ཞེས་དྲིས།
མི་ཤེས། ང་ཚོས་དོ་ནུབ་དེ་ཐད་ལ་གྲོས་བསྡུར་བྱས་ནས་ཐག་གཅོད་བྱེད་དགོས། ཁོམ་
ཕྱིར་སླེབས་པར་ང་རང་ཧ་ཅང་དགའ། དེས་ངའི་སེམས་བདེ་ལ་འབབ་ཏུ་བཅུག་སོང་། ཁོ་
ནི་ན་གཞོན་ཡག་པོ་ཞིག་ཡིན།
ཨལ་གྱིས་ཨ་ཕ། མི་འགའ་རེས་ཋོམ་གྱི་སྐོར་ལ་གླེང་མོལ་འདྲ་མིན་བྱེད་ཀྱི་འདུག ཁོ་
ཚོས་ཟེར་ན་ཋོམ་ནི་བཟང་བཙོན་དུ་བཏང་བ་ཡིན་ཞིང་། དེའི་རྐྱེན་གྱིས་ཁོ་རང་མངའ་
སྡེའི་ཕྱི་རོལ་དུ་འགྲོ་མི་ཆོག་ཟེར་ལ། གལ་སྲིད་སོང་བ་ཡིན་ན། ཁོ་ཚོས་ཁོ་འཛིན་བཟུང་
བྱས་ནས་ཕྱིར་བཙོན་དུ་འཇུག་རྒྱུ་རེད་ཟེར།” ཞེས་བཤད།
ཨ་ཕར་དོགས་འདྲོགས་ཤིག་ལངས་ནས་“ཁོ་ཚོས་དེ་ལྟར་ཟེར་རམ། འདི་བཤད་མཁན་
གྱིས་འདི་སྐོར་གནས་ཚུལ་ཤེས་སམ། འོལ་ཚོད་དུ་བཤད་པ་མ་རེད་དམ།” ཞེས་དྲིས།
ཨལ་གྱིས་དེ་ངས་མི་ཤེས། ཁོ་ཚོས་དེ་གར་གླེང་མོལ་བྱེད་བཞིན་འདུག་ལ། ཁོ་ཚོས་
ང་ཥོམ་གྱི་གཅུང་པོ་ཡིན་པ་ཤེས་མེད། ངས་དེ་གར་ལངས་ནས་རྣ་ཉན་བྱས་པ་ཙམ་ཡིན།”
ཞེས་ལན་བཏབ།
ཨ་ཕས་སྟོན་པ་ཡེ་ཤུ་མཁྱེན། དེ་དོན་དངོས་མིན་པར་སྨོན། ང་ཚོར་ཁཱོམ་དགོས་ཀྱི་
ཡོད། ངས་ཁོ་ལ་དེ་སྐོར་འདྲི། ང་ཚོར་དཀའ་ངལ་མང་ཐག་ཆོད་ཅིག་ཡོད་ཅིང་།དེའི་སྟེང་
དུ་ཁོ་ཚོས་ང་ཚོའི་རྗེས་འདེད་ཅིག་བཏང་ན་ད་ཅི་བྱ། དེ་དོན་དངོས་མིན་པར་སྨོན། ང་
ཚོས་དེ་སྐོར་དོན་དངོས་ཅི་ཡིན་ཁ་གསལ་གཏིང་གསལ་བྱེད་དགོས་ཀྱི་འདུག" ཅེས་བཤད།
ཨ་ཁུ་ཇོན་གྱིས་"དེ་ཋོམ་གྱིས་ཤེས་རྒྱུ་རེད།" ཅེས་བཤད།
ཁོ་ཚོ་ཁུ་སིམ་མེར་གྱུར་སོང་ལ། དོས་འཁོར་གཞུང་ལམ་སྟེང་དུ་མུ་མཐུད་དུ་གནམ་
ལྡིང་ས་ལྡིང་བྱེད། སྒུལ་འཕྲུལ་གྱིས་རྡེག་སྒྲའི་ཀུ་ཅོ་ཆད་མེད་དུ་སྒྲོག་ལ། ཁ་འགོག་ཡུ་
བ་ཕར་བརྡབ་ཚུར་བརྡབ་བྱེད། དོས་འཁོར་གྱི་འགྱིག་འཁོར་ལས་ཤིང་འགས་པ་ལྟ་བུའི་
སྒྲ་ཞིག་གྲག་གི་འདུག་ལ། དྲོད་སེལ་ཆུ་སྒམ་གྱི་ཁ་ལེབ་ནས་རླངས་པ་སྲབ་མོ་ཞིག་ཐོལ་
ཐོལ་གྱིས་འཕྱུར། དོས་འཁོར་གྱིས་རང་ཉིད་ཀྱི་རྒྱབ་ཕྱོགས་སུ་ཐལ་རྡུལ་མཁའ་ལ་འཕྱོ་བ་
ཞིག་འཐེན་བཞིན་འགྲོ། ཁོ་ཚོ་དེའུ་འབུར་ཆེས་མཐའ་མ་དེའི་སྟེང་དུ་འགོ་བཞིན་པའི་
སྐབས་སུ་ནུབ་ཀྱི་གནམ་ས་འདྲེས་མཚམས་སུ་དགོང་གའི་ཉི་མའི་ངོ་གདོང་ཕྱེད་ཙམ་
མཐོང་རྒྱུ་ཡོད་མོད། ཁོ་ཚོ་ཁང་པའི་ཕྱོགས་སུ་མར་འབབ་སྐབས་དེ་ཡང་མི་སྣང་བར་
གྱུར། རླངས་འཁོར་གྱི་ཁ་བཀག་སྐབས་ཁ་འགོག་ཆས་ལས་ཙིར་སྒྲ་རྣ་ལ་གཟན་པ་ཞིག་
གྲག་བྱུང་ལ། སྒྲ་དེ་ཉིད་ཨལ་གྱི་སྙིང་ནང་དུ་ཟུག་བྱུང་། ཨ་ཁ། ཁ་འགོག་འོག་སྟན་ཟད་
ཚར་ཟིན།
རུ་ཐེ་དང་ཝིན་ཧྥིལད་གཉིས་ཀ་གཞུག་སྒམ་གྱི་འགྲམ་སྐྱོར་སྟེང་དུ་བུད་ནས་སར་
མཆོངས་ནས་ཋོམ་གང་དུ་ཡོད། ཋོམ་གང་དུ་ཡོད།” ཅེས་སྐད་ཅོར་བརྒྱབ། དེ་ནས་ཁོ་
ཚོས་སྒོ་འགྲམ་དུ་ལངས་ནས་ཡོད་པའི་ཋོམ་མཐོང་བྱུང་བས་རང་ཉིད་ཀྱི་གོམ་མཚམས་
བཞག་ཅིང་། དེ་ནས་ངོ་གནོང་བའི་སྒོ་ནས་དལ་མོས་ཁོའི་ཕྱོགས་སུ་སོང་ཞིང་། ཁ་སྐྱེངས་
པའི་མིག་གིས་ཁོ་ལ་བལྟས།
དེ་ནས་ཋོམ་གྱིས་“བྱིས་པ་གཉིས་ཀ བདེ་མོ་ཡིན་ནམ།" ཞེས་དྲིས་པར། ཁོ་ཚོས་ངག་
འཇམ་པོས་"བདེ་མོ་ཡིན།" ཞེས་ལན་བཏབ། ཁོ་ཚོ་སོ་སོར་ལངས་ནས་ཋོམ་ལ་ལྐོག་ལྟ་
བྱས། འདི་ནི་མི་བསད་ནས་བཙོན་དུ་སོང་བའི་ང་ཚོའི་རླབས་ཆེ་བའི་གཅེན་པོ་རེད་
ཡ། ཁོ་ཚོས་ཁྱིམ་བྱའི་བྱ་ཁང་དེ་བཙོན་ཁང་ཡིན་ཁུལ་བྱས་ནས་རྩེད་མོ་བརྩེས་པའི་སྐོར་
དྲན་གྱི་འདུག་ལ། སུ་ཞིག་བཙོན་པ་ཡིན་ཁུལ་བྱེད་རྒྱུར་འཕྲོག་རྩོད་བྱས་པའི་སྐོར་ཡང་
དྲན་གྱི་འདུག
ཁོན་ནེ་རི་ཝེར་གྱིས་དོས་འཁོར་གྱི་རྒྱབ་སྒོ་མཐོན་པོ་དེ་མར་ཕབ་ནས་རོ་སི་ཤ་རོན་
མར་དབབ་རོགས་བྱས། ཁོ་མོའི་གདོང་ལ་སྤྱང་གྲུང་དང་ཡིད་ཚིམས་ཀྱི་འཛུམ་ཞིག་དང་
ཆབས་ཅིག་ཏུ། ཁའི་ཟུར་གཉིས་ཅོལ་ཆུང་གི་རྣམ་པས་འཁྱོག་ཙམ་བྱས་ནས་ཁོའི་རོགས་
རམ་དེ་ཡ་རབས་ཀྱི་སྒོ་ནས་དང་དུ་བླངས།
ཥོམ་གྱིས་"ཨོ། རོ་སི་ཤ་རོན་རེད་ཨ། ངས་ཁྱོད་རང་ཁོ་ཚོ་དང་མཉམ་དུ་ཡོང་བཞིན་
ཡོད་པ་མ་ཤེས།" ཞེས་བཤད།
ཁོ་མོས་“ ང་ཚོ་རྐང་ཐང་ལ་ཡོང་བཞིན་པའི་སྐབས་སུ་དོས་འཁོར་སླེབས་ནས་ང་ཚོ་
འཁུར་ཡོང་།" ཞེས་བཤད་ཅིང་། དེ་ནས་"འདི་ཁོན་ནེ་རེད། ངའི་ཁྱོ་ཞེས་ཁ་སྣོན་བརྒྱབ་
ཅིང་། ཁོ་མོས་ཚིག་དེ་བརྗིད་ཉམས་དང་བཅས་བཤད།
ཋོམ་དང་རོ་སི་ཤ་རོན་གཉིས་ཀྱིས་ལག་འཇུ་དམ་པོ་བྱས་ནས་ཕན་ཚུན་གྱི་ལག་པ་
ལག་པས་མྱངས་པ་དང་། ཕན་ཚུན་གྱི་མིག་ཟུང་གི་ཟབ་སར་བལྟས། ཅུང་ཙམ་རྗེས་ནས་
སོ་སོ་འདོད་པ་ཚིམས་སོང་། ཋོམ་གྱིས་ཁྱོད་རང་ལ་བྲེལ་འཚུབ་ཆེ་ས་རེད་ཨ།”ཞེས་བཤད།
ཁོ་མོས་མིག་གིས་མར་བལྟས་ནས་"བལྟས་ཚོད་ཀྱིས་མཐོང་ཐུབ་རྒྱུ་མ་རེད། ད་དུང་དེ་
འདྲ་མངོན་གསལ་ཡིན་རྒྱུ་མ་རེད།" ཅེས་བཤད།
ཨ་མས་ང་ལ་བཤད་སོང་། ག་དུས་བཙའ་རྒྱུ་རེད
། ད་དུང་ཡུན་རིང་ཞིག་འགོར་རྒྱུ་རེད། ལོ་རྗེས་མའི་དགུན་ཁ་བར་དུ་བཙའ་རྒྱུ་
མ་རེད།
ཥོམ་གྱིས་གད་མོ་དགོད་བཞིན་ཚ་ལུ་མའི་ཞིང་ར་ཞིག་ཏུ་བཙའ་རྒྱུ་འདུག་རེད་ཨ།
མཐའ་སྐོར་ཡོངས་སུ་ཚ་ལུ་མའི་སྡོང་པོ་ཡོད་པའི་ཁང་པ་དཀར་པོ་དེ་ཚོའི་གཅིག་གི་ནང་
ནས་བཙའ་རྒྱུ་རེད་ཨ ཞེས་བཤད།
རོ་སི་ཤ་རོན་གྱིས་རང་ཉིད་ཀྱི་ལྟོ་བར་རེག་བཞིན་"ད་དུང་མཐོང་ཐུབ་རྒྱུ་མ་རེད།”
ཅེས་བཤད་ཅིང་། ཁོ་མོས་ཡིད་ཚིམས་པའི་འཛུམ་ཞིག་བསྟན་རྗེས་ཁང་པའི་ནང་དུ་
འཛུལ། དགོང་དྲོ་སླེབས་དུས་ད་དུང་ཡང་ཚ་གདུག་ཆེ་ལ། ནུབ་ཕྱོགས་ཀྱི་གནམ་ས་
འདྲེས་མཚམས་ནས་དགུང་ཉི་མའི་འོད་ཤུགས་ད་དུང་ཡང་ལྷམ་ལྷམ་འགྱེད། འབོད་བརྡ་
ཅི་ཡང་མི་དགོས་པར་བཟའ་མི་ཚང་མ་དོས་འཁོར་གྱི་མཐའ་རུ་འདུས་ཤིང་། གྲོས་ཚོགས་
ཆེན་མོ་སྟེ། ཁྱིམ་ཚང་སྲིད་གཞུང་འདིའི་ཚོགས་འདུ་དངོས་སུ་མགོ་བཙུགས།
དགོང་དྲོའི་འོད་སྣང་གི་སེང་རས་ཀྱིས་ས་གཞི་དམར་པོར་འོད་མདངས་འཕྲོ་རུ་བཅུག་
ཡོད་པས། དེས་དངོས་པོ་ཡོད་ཚད་ཀྱི་དཔངས་ཚད་མཐོ་རུ་བཏེགས་ཡོད་ཅིང་། དེའི་དབང་
གིས་རྡོ་དང་ཀ་བ། ཁང་པ་སོགས་ཉིན་དཀར་དང་བསྡུར་ན་ཇེ་མཐོ་དང་ཇེ་མཁྲེགས་ཡིན་
པའི་སྣང་བ་སྟེར་ལ། དངོས་པོ་རང་རྐྱ་བའི་ཁྱད་ཆོས་ལྷག་ཏུ་གསལ། ཀ་བ་ཞིག་ལ་མཚོན་
ན། དེའི་ཀ་བའི་ཁྱད་ཆོས་ལྷག་ཏུ་མངོན་ཏེ། ཀ་བ་དེ་ཉིད་རང་ཉིད་བཙུགས་ཡོད་སའི་ས་
གཞི་དང་། རང་ཉིད་ཀྱི་ཁ་གཏད་དུ་ཡོད་པའི་སྲིང་བལ་ཞིང་ཁ་བཅས་ལས་མངོན་པར་
འཕགས་ཡོད། རྩི་ཤིང་རེ་རེ་ཡང་སྡེབ་གཅིག་བྱས་ཏེ་ཡོད་པའི་ལོ་ཏོག་མ་ཡིན་པར་ལོགས་
སུ་གར་ཡོད། ལྕང་སྡོང་རྒན་གོག་དེ་ཡང་ལྕང་སྡོང་གཞན་པ་ཚོ་ལས་ལོགས་སུ་ལངས་ཡོད།
ས་གཞི་ཆེན་མོས་དགོང་དྲོ་ལ་འོད་སྣང་བསྩལ་བས། ཁ་ནུབ་ཏུ་ཕྱོགས་ཤིང་སྟེང་དུ་ཚོན་
རྩི་མེད་པའི་ཁང་པ་སྐྱ་བོ་དེའི་མདུན་ངོས་ལའང་ཟླ་བ་དང་འདྲ་བའི་འོད་སྣང་ལྡན། སྒོ་
རའི་ནང་དུ་སྒོ་མདུན་ན་བཞག་ཡོད་པའི་ཐལ་རྡུལ་གྱིས་ཚོས་པའི་དོས་འཁོར་སྐྱ་བོ་དེ་
ནི་སྒྲོ་བཏགས་ཀྱི་ལམ་ནས་བྲིས་པའི་འབུར་གཟུགས་སྒྲོན་བརྙན་སྟོན་ཆས་ཤིག་གི་རིས་
དབྱིབས་དང་འདྲ་བར། དགོང་དྲོའི་འོད་སྣང་ཁྲོད་དུ་བརྗིད་ཉམས་དང་བཅས་འགྱིངས་
ཡོད།
དགོང་དྲོའི་སྐབས་སུ། མི་རྣམས་ཀྱང་འགྱུར་ནས་ཁུ་སིམ་པོར་གྱུར་ཡོད་ལ། ཁོ་ཚོ་ནི་
ཚོར་བ་མེད་པའི་ཕུང་པོ་ཞིག་གི་ཆ་ཤས་ཤིག་ཡིན་པ་དང་འདྲ། ཁོ་ཚོས་བསམ་བློ་གཏོང་
སྐབས་ཀླད་པའི་ནང་དུ་བྱུང་བའི་གཡོ་འགུལ་ཕྲ་མོ་ཁོ་ན་དང་དུ་ལེན་བཞིན་ཡོད། ཁོ་
ཚོའི་མིག་རྒྱང་ནང་དུ་བཀུག་ནས་ལྷིང་འཇགས་སུ་གནས་ལ། དགོང་དྲོའི་སྣང་བའི་ཁྲོད་
དུ་ཁོ་ཚོའི་ཐལ་མདོག་གི་ངོ་གདོང་སྟེང་གི་མིག་ཟུང་ལ་ཡང་འོད་སྣང་ལྡན།
ཁྱིམ་ཚང་ཚོགས་འདུ་འདི་ས་གནས་གལ་ཆེན་ཏེ། དོས་འཁོར་གྱི་འགྲམ་དུ་འཚོགས་
ཡོད། ཁང་པ་ནི་ཤི་བོ་ཡིན་ལ་ས་ཞིང་ཡང་ཤི་བོ་རེད། དོས་འཁོར་འདི་གཅིག་པོ་ནི་འགུལ་
ནུས་ཅན་ཁོ་ན་དེ་ཡིན་ཞིང་། འདི་ནི་འཚོ་བའི་རྩ་དོན་ཡང་ཡིན། གུག་ཅིང་བརྡབ་ཤུལ་
ཅན་གྱི་དྲོད་སེལ་ཚགས་དྲ་དང་། འགུལ་སྐྱོད་ཅན་གྱི་ལྷུ་ལག་ཡོད་ཚད་ཀྱི་ཟུར་ངོས་ཟད་
པོ་རུ་ཆགས་པའི་སྣུམ་ཀྲིག་ཀྲིག་གི་རྡུལ་རིལ། ཀླད་ཁེབས་བོར་ཟིན་པའི་འཕྲུལ་ཆས་ཨ་
མའི་ཀླད་ཁེབས་ཀྱི་ཚབ་ཏུ་གྱུར་པའི་རྡུལ་དམར་ཀླད་ཁེབས་སོགས། སྣ་འཛོམས་ཁྱད་
ཆོས་ཅན་གྱི་གནའ་རྫས་ལྟ་བུའི་ཧུད་སོན་རླངས་འཁོར་འདི་ནི་ཁོ་ཚོའི་ཁང་ཁྱིམ་གསར་
པ་ཡིན་ཞིང་། ཁོ་ཚོའི་ཁྱིམ་ཚང་གི་འཚོ་བའི་ལྟེ་བའང་ཡིན། འདི་ནི་འགྲམ་སྐྱོར་མཐོ་
ཞིང་། ཕྱེད་འགྲུལ་འཁོར་དང་ཕྱེད་དོས་འཁོར་ལས་གྲུབ་པའི་རླངས་འཁོར་ཕུང་གསུམ་
པ་ཞིག་རེད།
ཨ་ཕས་དོས་འཁོར་མཐའ་རུ་སྐོར་བ་ཞིག་བྱས་ནས་དོས་འཁོར་ལ་ཞིབ་ལྟ་ཞིག་བྱས་
ཤིང་། དེ་ནས་ཐལ་རྡུལ་ཁྲོད་དུ་ཙོག་པུར་བསྡད་ནས་ཤིང་ཐུར་ཞིག་གིས་ཐང་ལ་རི་མོ་བྲིས།
ཁོའི་རྐང་པ་གཅིག་གི་མཐིལ་ཡོངས་སུ་སར་ཐུག་ནས་འདུག་ཅིང་། རྐང་པ་གཞན་པ་དེའི་
སྔ་རྟིང་སར་བཙུགས་ནས་ཅུང་རྒྱབ་ཕྱོགས་སུ་དགྱེ་ནས་ཡོད་པས། ཁོའི་པུས་མོ་གཅིག་
མཐོ་ལ་གཅིག་དམའ། ཁོའི་ལག་ངར་གཡོན་པ་པུས་མོ་དམའ་མོ་སྟེ། པུས་མོ་གཡོན་པའི་
སྟེང་དུ་ཁེན་ཞིང་། གྲུ་མོ་གཡས་པ་པུས་མོ་གཡས་པའི་སྟེང་དུ་ཁེན། ཁོའི་ལག་པ་གཡས་
པས་ཁུ་ཚུར་བཅངས་ནས་མ་ནེ་སྐྱོར། ཨ་ཕ་ཙོག་པུར་བསྡད་ནས་མ་ནེ་རང་ཉིད་ཀྱི་ཁུ་
ཚུར་བཅངས་པའི་ལག་སྟེང་དུ་བཞག་ནས་མིག་ཟུང་གིས་དོས་འཁོར་ལ་བལྟས། ཨ་ཁུ་
ཇོན་ཁོའི་ཉེ་སར་སོང་ནས་ཁོའི་འགྲམ་དུ་ཙོག་པུར་བསྡད། ཁོ་ཚོའི་མིག་ཟུང་བསམ་
གཞིག་གི་ནང་དུ་ལྷུང་ཡོད། སྐབས་དེར་ཨ་མེས་ཁང་པའི་ཕྱི་རུ་བུད་ཅིང་། ཁོས་ཙོག་
འདུག་བྱས་ཡོད་པའི་སྐྱེས་པ་གཉིས་ཀ་མཐོང་བས། གཟུགས་པོ་གཡོ་བཞིན་གཡོ་བཞིན་
ཚུར་ཡོང་ནས་དོས་འཁོར་གྱི་རྐང་གདན་སྟེང་དུ་ཁོ་གཉིས་ལ་ཁ་ཕྱོགས་ཏེ་བསྡད། དེ་ལྟར་
ཚོགས་འདུ་འདིའི་སྲོག་ཤིང་གྲུབ་སོང་། ཋོམ་དང་ཁོན་ནེ། ནོ་ཡ་བཅས་ནང་དུ་དལ་མོས་
འཛུལ་ཡོང་ནས་ཙོག་པུར་བསྡད་པས། ད་ནི་གོར་ཕྱེད་ཅིག་གྲུབ་ཡོད་ཅིང་། གོར་གོར་
ཁ་མ་ཐུག་པའི་བར་སྟོང་དེ་རུ་ཨ་མེས་བསྡད་ཡོད། དེ་ནས་ཨ་མ་ཕྱིར་བུད་བྱུང་ལ། ཁོ་
མོ་དང་ལྷན་དུ་ཨ་ཕྱི་ཡང་ཕྱིར་བུད། ཁོ་མོ་གཉིས་ཀྱི་རྒྱབ་ལོགས་ནས་ཡོང་བཞིན་པ་ནི་
རོ་སི་ཤ་རོན་རེད་ལ། ཁོ་མོས་གོམ་པ་མཛེས་ཉམས་དོད་པོས་སྤོ་བཞིན་ཡོང་། ཁོ་མོ་ཚོས་
ཙོག་པུར་བསྡད་ཡོད་པའི་སྐྱེས་པ་ཚོའི་ཕྱི་སྐོར་དུ་རང་གནས་བླངས། ཁོ་ཚོ་ཡར་འགྲེངས་
ནས་བསྡད་ཅིང་ལག་པ་དཔྱི་མགོ་རུ་བཞག་པ་དང་།དེ་ནས་བྱིས་པ་ཚོ་སྟེ། རུ་ཐེ་དང་ཝིན་
ཧྥིལད་གཉིས་ཀ་རྐང་པ་གཉིས་ཀའི་སྟེང་ནས་ཕར་མཆོང་ཚུར་མཆོང་བྱེད་བཞིན་ཡོང་
ནས་བུད་མེད་ཚོའི་འགྲམ་དུ་སླེབས། བྱིས་པ་གཉིས་ཀས་རང་ཉིད་ཀྱི་རྐང་མཛུབ་རྣམས་
ཐལ་རྡུལ་ནང་དུ་བརྫིས་མོད། འོན་ཀྱང་། ཁོ་ཚོས་ཀི་ཅོ་གཏན་ནས་མ་བསྒྲགས། ད་ལྟ་མ་
སླེབས་པ་ནི་ཆོས་དཔོན་ཁོ་ན་རེད་ལ། ཁོ་རང་ནི་ཚོར་བ་སྐྱེན་པའི་དོན་དག་ལ་བྱོལ་ཆེད་
དུ་ཁང་པའི་ལྟག་རྒྱབ་ཏུ་སོང་ནས་ཐང་ལ་བསྡད་ཡོད། ཁོ་རང་ཆོས་དཔོན་ཡག་པོ་ཞིག་
ཡིན་ལ་རང་ཉིད་ཀྱི་ཡུལ་མི་ལ་ཆ་རྒྱུས་ཧ་ཅང་ཡོད།
དགོང་དྲོའི་འོད་སྣང་ཇེ་ཞན་དུ་སོང་། བཟའ་མི་རྣམས་ཅུང་ཙམ་རིང་ལ་ཁ་ཁུ་སིམ་
མེར་བསྡད། དེ་ནས་ཨ་ཕས་མི་སྒེར་ལ་སྐད་ཆ་མི་བཤད་པར་ཚོགས་འདུ་ལ་ཁ་ཕྱོགས་
ནས་གནས་ཚུལ་སྙན་གསེང་ཞུས་"ཅ་ལག་བཙོང་རྒྱུའི་ཐད་ནས་ང་ཚོའི་པགས་པ་
བཤུས་སོང་། ཚོང་པས་ང་ཚོས་སྒུག་མི་ཐུབ་པ་ཤེས་འདུག ཁྱོན་སྡོམ་སྒོར་མོ་བཅོ་བརྒྱད་
མ་གཏོགས་མ་ལོན།"
ཨ་མས་སྡོད་མི་བཟོད་པའི་འཕག་འཚག་ཅིག་བརྒྱབ་བྱུང་མོད། འོན་ཀྱང་། རང་
གཅུན་གྱིས་མུ་མཐུད་དུ་ཁ་རོག་ལ་བསྡད།
ཁོ་ཚོའི་བུ་ཆེ་ཤོས་ནོ་ཡ་ཡིས་ང་ཚོར་ཡོད་པ་ཚང་མ་མཉམ་དུ་བསྡོམས་ན་ག་ཚོད་
འདུག”ཅེས་དྲིས།
ཨ་ཕས་ཐལ་ནང་དུ་རི་མོ་རེ་འབྲི་བཞིན་ཡུད་ཙམ་རིང་ལ་ཁ་མུར་མུར་གྱིས་ཆིག་ལབ་
ལྟ་བུ་བརྒྱབ་རྗེས་“སྒོར་མོ་བརྒྱ་དང་ལྔ་བཅུ་ང་ལྔ། འོན་ཀྱང་། ཨལ་གྱིས་ཟེར་ན་ང་ཚོས་
དོས་འཁོར་ལ་འགྱིག་འཁོར་བཟང་པོ་འགའ་རེ་ཉོ་དགོས་མ་གཏོགས་འདི་དག་གིས་
ཡུན་རིང་ལ་འདང་གི་མ་རེད་ཟེར ཞེས་ལན་བཏབ།
ཨལ་ལ་མཚོན་ན། འདི་ནི་ཁོ་རང་ཚོགས་འདུར་དངོས་ཞུགས་བྱས་པ་ཐོག་མ་དེ་ཡིན་
ལ། སྔོན་ཆད་ཡིན་ན་ཁོ་རང་རྒྱུན་དུ་ཕྱི་སྐོར་ནས་བུད་མེད་ཚོ་དང་མཉམ་དུ་ལངས་ནས་
སྡོད་ཀྱི་ཡོད། ད་ལྟ་ཁོས་སྒམ་ཚུགས་དོད་པོས་རང་ཉིད་ཀྱི་ཚོགས་འདུའི་སྙན་གསེང་གི་
མགོ་བརྩམས། ཁོས་གཟབ་ནན་གྱི་ངང་ནས་“དོས་འཁོར་འདི་རྙིང་པ་དང་གོག་པོ་ཞིག་
རེད། ང་ཚོས་འདི་མ་ཉོས་གོང་དུ་ངས་འདི་ལ་བརྟག་དཔྱོད་ཆ་ཚང་བ་ཞིག་བྱས་པ་ཡིན།
བཙོང་མཁན་གྱིས་འདི་ག་འདྲའི་རིན་གོང་བདེ་མོ་ཡིན་རབས་བཤད་པ་དེར་ངས་མ་ཉན།
ངས་མཛུབ་མོ་འགྲོས་ཁྱད་སོ་འཁོར་སྲུབས་སུ་བསྲིངས་པ་ཡིན་ལ། དེ་གར་སོག་ཕྱེ་མི་
འདུག དེ་ནས་བང་སྒྱུར་འཁོར་སྒམ་གྱི་ཁ་ཕྱེས་པ་ཡིན་ལ། དེར་ཡང་སོག་ཕྱེ་མི་འདུག
འབྱེད་མཐུད་རྐང་གདན་ཡང་ཚོད་ལྟ་བྱས་པ་ཡིན་ལ། རླངས་འཁོར་བསྐོར་ནས་འབྱེད་
མཐུད་ཀྱི་འོག་སྟན་ཡང་ཚོད་ལྟ་བྱས་པ་ཡིན། དེ་ནས་རླངས་འཁོར་འོག་ཏུ་ནུར་ནས་
སྒྲོམ་གཞིའི་མཐིལ་ལ་བལྟས་པ་ཡིན་ལ། དེར་གསེག་ཁ་ཅི་ཡང་མི་འདུག འདི་འགྱེལ་
རིལ་བརྒྱབ་མྱོང་མེད་པ་ཞིག་རེད། གློག་རྫས་ཐོག་ཏུ་གས་ཁ་ཞིག་ཡོད་པ་དེ་མཐོང་ནས་
ངས་བཙོང་མཁན་ལ་དེ་སྐྱོན་མེད་པ་ཞིག་ཏུ་བརྗེ་རུ་བཅུག་པ་ཡིན། འགྱིག་འཁོར་འདི་
ཚོར་རིན་ཐང་ཅི་ཡང་མེད་མོད། འོན་ཀྱང་། འདི་དག་ཆེ་ཆུང་འཚམས་ཤོས་རེད་ལ་ཉོས་
ན་ཉོ་བདེ། འདི་སོང་ན་གླང་གོག་ལྟ་བུ་དལ་མོད། འོན་ཀྱང་། འདིས་སྣུམ་དེ་འདྲ་མི་ཟ།
ངས་འདི་ཉོ་དགོས་ཟེར་དོན་ནི་རླངས་འཁོར་འདིའི་རིགས་དར་ཁྱབ་ཆེ་བས་ཡིན། རླངས་
འཁོར་བཤིག་གཏོར་ར་བ་ཡོངས་རྫོགས་ཧུད་སོན་དབུགས་མདོང་དྲུག་ལྡན་རྟགས་ཅན་
གྱིས་གང་ཡོད་པས་ལྷུ་ལག་གི་རིན་གོང་དམའ། གོང་ཚད་འདི་འདྲ་བྱིན་ན་རླངས་འཁོར་
འདི་ལས་རྒྱས་སྤྲོས་དང་ཆེན་པོ་ཞིག་ཉོ་ཐུབ་མོད། འོན་ཀྱང་། ལྷུ་ལག་ཚང་མ་ཉོ་རྒྱུ་དཀོན་
ལ་རིན་གོང་མཐོ། གང་ལྟར་འདི་ནི་ངས་རླངས་འཁོར་འདི་འདེམས་པའི་རྒྱུ་མཚན་དེ་
ཡིན།” ཞེས་བཤད་ཅིང་། ཚིག་མཐའ་མ་འདི་ནི་ཁོས་ཁྱིམ་ཚང་གི་དབང་ཚད་དང་དུ་
ལེན་པའི་བརྡ་རེད། ཁོས་བཤད་མཚམས་བཞག་ནས་གཞན་པ་ཚོའི་བསམ་ཚུལ་ལ་སྒུག
ཨ་མེས་ནི་ད་དུང་ཡང་ཁྱིམ་འདིའི་མཚན་འཛིན་བཟའ་དཔོན་ཡིན་མོད། འོན་
ཀྱང་། དེང་སང་ཁོས་དབང་སྒྱུར་བྱེད་ཀྱི་མེད། ཁོའི་གོ་གནས་ནི་ཆེ་མཐོང་དང་གོམས་
སྲོལ་ཙམ་ཡིན། འོན་ཀྱང་། ཁོ་ལ་བསམ་འཆར་ཐོག་མར་འདོན་པའི་དབང་ཆ་ད་རུང་
ཡང་ཡོད་ལ། ཁོའི་བསམ་བློ་རྙིང་པ་དེ་ཅི་འདྲའི་ཅོལ་ཆུང་ཡིན་རུང་། ཁོ་ལ་ད་རུང་ཡང་
བསམ་འཆར་ཐོག་མར་འདོན་པའི་དབང་ཚད་དེ་ཡོད། དེ་བས་ཙོག་པུར་བསྡད་ཡོད་པའི་
སྐྱེས་པ་ཚོ་དང་ལངས་ནས་བསྡད་ཡོད་པའི་བུད་མེད་ཚོས་ཁོའི་ཚིག་ལ་སྒུག དེ་བས་ཨ་
མེས་ཀྱིས་་ཁྱོད་ཀྱི་བྱེད་སྟངས་འགྲིག་འདུག ཨལ། ང་ཡང་ཆུང་དུས་ཁྱོད་འདྲ་བའི་རྐྱལ་
སྟོང་ཞིག་ཡིན་ལ། སྤྱང་ཁྱི་དང་འདྲ་བར་ཡར་ཉུལ་མར་ཉུལ་བྱས་ནས་བསྡད་པ་ཡིན།
འོན་ཀྱང་། དོན་དག་ལེགས་པོ་ཞིག་ཡོད་དུས་ངས་དེ་ག་བསྒྲུབས་པ་ཡིན། ཁྱོད་རང་
འཚར་ལོངས་ཡག་པོ་བྱུང་འདུག" ཅེས་བཤད་ཅིང་། ཁོས་ཚིག་མཇུག་དེ་ཐུགས་རྗེ་ལེགས་
གསོལ་གྱི་གདངས་ཀྱིས་བསྡུས་པས། ཨལ་དགའ་ནས་གདོང་པ་དམར་བེར་བེར་དུ་གྱུར།
ཨ་ཕས་ངས་བལྟས་ན་འགྲིག་འདུག འདི་རྟ་ཞིག་ཡིན་རྒྱུ་ན་ང་ཚོས་ངན་ཁག་དེ་ཨལ་
གྱི་སྟེང་དུ་འགེལ་རྒྱུ་མ་རེད། འོན་ཀྱང་། ཨལ་ནི་ང་ཚོའི་ནང་གི་རླངས་འཁོར་གྱི་གནས་
ཚུལ་ཤེས་པའི་མི་ཁོ་ན་དེ་རེད།" ཅེས་བཤད།
ཁྲོམ་གྱིས་“ངས་ཀྱང་ཅུང་ཙམ་ཤེས། མག་ལེ་སི་ཋིར་དུ་དེ་ཐད་ལ་ལས་ཀ་ཅུང་བྱས་པ་
ཡིན། ཡ། དེ་རེད། ཁོས་བསྒྲུབས་པ་འགྲིག་འདུག" ཅེས་བཤད། བསྟོད་བསྔགས་འདི་དག་
ཐོས་པས་ད་ལྟ་ཨལ་ནི་དགའ་ལྷང་ལྷང་དུ་གྱུར། ཋོམ་གྱིས་མུ་མཐུད་དུ་"ངས་ཚང་མར་
བཤད་དགོས་པ་ཞིག་ལ། ཆོས་དཔོན་དེ་ང་ཚོ་དང་མཉམ་དུ་འགྲོ་འདོད་ཀྱི་འདུག” ཅེས་
བཤད་རྗེས་ཁུ་སིམ་མེར་བསྡད་ཅིང་། ཁོའི་སྐད་ཆ་དེ་ཚོགས་པའི་དཀྱིལ་དུ་འཕངས་པས་
ཚོགས་པ་འདི་ཡང་ཁུ་སིམ་མེར་ལུས། ཋོམ་གྱིས་ཁོ་ནི་མི་ཡག་པོ་ཞིག་རེད། ཅེས་སྐད་
ཆར་ཁ་སྣོན་བརྒྱབ་ནས་“ང་ཚོས་ཁོ་རང་ངོ་ཤེས་ནས་ཡུན་རིང་རེད། ཁོས་མཚམས་ལ་
ལར་སྐད་ཆ་ཡ་མཚན་དེ་འདྲ་བཤད་མོད། ཡ་མཚན་པའི་སྐད་ཆ་དེ་དག་ལ་གནས་ལུགས་
འདུག” ཅེས་བཤད། འདི་ལྟར་ཁོས་རང་ཉིད་ཀྱི་གྲོས་གཞི་དེ་ཁྱིམ་ཚང་ཚོགས་འདུ་རུ་དང་
བླངས་ཀྱིས་ཕུལ།
དགོང་དྲོའི་འོད་སྣང་རིམ་གྱིས་ཉམས་བཞིན་འདུག ཨ་མ་ཚོགས་འདུ་ལས་བུད་ནས་
ཁང་པའི་ནང་དུ་སོང་། ཅུང་ཙམ་རྗེས་ནས་ཁང་པའི་ནང་ནས་ལྕགས་ཐབ་ཀྱི་ཁྲོབ་སྒྲ་རེ་
གྲག་ཡོང་། ཡུད་ཙམ་སོང་རྗེས་སུ་ཁོ་མོ་བསམ་གཞིག་གི་དོང་དུ་ལྷུང་བའི་ལྷན་ཚོགས་
སུ་ཕྱིར་སླེབས།
ཨ་མེས་ཀྱིས་"འདི་ཐད་ལ་བསམ་བློ་གཏོང་སྟངས་གཉིས་ཡོད་པ་རེད། འགའ་རེས་
ཟེར་ན་ཆོས་དཔོན་དང་མཉམ་དུ་འགྲོ་རྒྱུ་ནི་མཚན་ལྟས་ངན་པ་ཞིག་ཡིན་ཟེར།” ཞེས་
བཤད།
ཁཱོམ་གྱིས་"འོན་ཀྱང་། ཁོས་ཟེར་ན་ཁོ་དེང་སང་ཆོས་དཔོན་མིན་ཟེར།" ཞེས་བཤད།
ཨ་མེས་ཀྱིས་ལག་པ་ཐད་ལ་གཡུག་བཞིན་"ཐེངས་གཅིག་ལ་ཆོས་དཔོན་བྱས་ན་ཚེ་
གཅིག་ལ་ཆོས་དཔོན་ཡིན། འདི་ནི་གཅིག་གིས་མཚམས་འཇོག་བསམ་དུས་བཞག་ཆོག་
ཆོག་དེ་འདྲ་མ་རེད། ཡང་མི་འགའ་རེས་ཟེར་ན་ཆོས་དཔོན་ཁྲིད་ནས་འགྲོ་ཐུབ་ན། དེ་
ནི་གུས་པར་འོས་པའི་བྱ་བ་ཞིག་ཡིན་ཟེར། གལ་སྲིད་གཅིག་ཤི་སོང་ན་དུར་སྦས་བྱེད་
མཁན་དུ་ཆོས་དཔོན་ཡོད་ལ། གལ་སྲིད་གཉེན་སྟོན་ཞིག་འཚོགས་རན་པའམ། ཡང་ན་
གཉེན་སྟོན་ཞིག་སྔོན་ཆད་འཚོགས་རྒྱུ་མ་བྱུང་བ་འདྲ་དང་འཁེལ་ན་ཆོས་དཔོན་ནི་ཁྱོད་
ཀྱི་གམ་དུ་ཡོད་པ་རེད། གལ་སྲིད་ཕྲུ་གུ་ཞིག་བཙས་པ་ཡིན་ན་ཁང་པ་གཅིག་གི་ནང་དུ་
མཚན་གསོལ་ཆོ་ག་སྒྲུབ་མཁན་ཞིག་ཡོད་པ་རེད། ངས་བལྟས་ན། ངས་ནམ་རྒྱུན་བཤད་པ་
ལྟར། ཆོས་དཔོན་ནི་ག་ས་གང་དུ་ཡོད་པ་རེད་མོད། མཐའ་མར་ང་ཚོས་ཁོ་ཚོ་ལས་གཅིག་
འདེམས་དགོས་ཀྱི་ཡོད་པ་རེད། ང་མི་འདི་ལ་དགའ། ཁོ་ནི་དེ་འདྲའི་མཁྲེགས་འཛིན་ཅན་
ཞིག་མ་རེད།” ཅེས་བཤད།
ཨ་ཕས་ཁོའི་ལག་གི་ཤིང་ཐུར་ཐལ་ནང་དུ་བཙུགས་ནས་མཛུབ་བར་དུ་གཅུས་སྐོར་
བྱས་པས། ཐལ་ནང་དུ་བུ་ག་ཞིག་བཏོད། དེ་ནས་ཁོས་"འདི་ནི་ཁོ་ཡོད་ན་ཁ་ལས་དགེ་
མིན་དང་། ཁོ་རང་མི་བཟང་ཞིག་མིན་གྱི་གནད་དོན་གཅིག་པུ་མ་རེད། ང་ཚོས་བསམ་བློ་
ཞིབ་མོ་གཏོང་དགོས། འདི་འདྲའི་ཐད་ལའང་བསམ་བློ་ཞིབ་མོ་གཏོང་དགོས་པ་ནི་དངོས་
གནས་ཡིད་སྐྱོ་བའི་དོན་དག་ཅིག་རེད། ཡ། སྔོན་ལ་གཅིག་བརྩི་དང་། ཨ་མེས་དང་ཨ་ཕྱི་
གཉིས། དེའི་སྟེང་དུ་ང་དང་ཇོན། དེའི་སྟེང་དུ་ཨ་མ་བཞག་ན་ལྔ་རེད། དེ་ནས་ནོ་ཡ་དང་
ཨ་ཥོམ། ཨལ་གསུམ་བཞག་ན་མི་བརྒྱད་རེད། རོ་སི་ཤ་རོན་དང་ཁོན་ནེ་གཉིས་ཀ་བྱས་ན་
མི་བཅུ་རེད། དེའི་སྟེང་དུ་རུ་ཐེ་དང་ཝིན་ཧྥིལད་གཉིས་ཀ་བཞག་ན་མི་བཅུ་གཉིས་རེད།
དེ་ནས་ང་ང་ཚོས་ཁྱི་གཉིས་ཀའང་འཁུར་དགོས་རྒྱུ་རེད། དེ་མ་བྱས་པར་ཐབས་ཅི་ཡོད། ཁྱི་
ཡག་པོ་འདི་འདྲ་བསད་འཇོག་སྲོལ་ནི་མེད། གཞན་ལ་སྟེར་སའང་མེད། ཡ། དེ་བྱས་དུས་
བསྡོམས་པས་བཅུ་བཞི་རེད ཅེས་བཤད།
ནོ་ཡ་ཡིས་"ད་དུང་ཁྱིམ་བྱ་ཚོ་དང་ཕག་པ་གཉིས་ཀ་བརྩིས་ཡོད་པ་མ་རེད།" ཅེས་
བཤད།
ཨ་ཕས་“ངས་ཕག་པ་འདི་ཚོ་བཤས་ནས་ཚྭ་སྙལ་བྱས་རྗེས་ལམ་ཐོག་ནས་བཟའ་རྒྱུ་
བྱེད་བསམ་ཡོད། ང་ཚོར་ཤ་དགོས་ཀྱི་རེད། ཚྭ་ཟེའུ་དེ་ང་ཚོས་འཁྱེར་ནས་འགྲོ་དགོས།
འོན་ཀྱང་། འདི་ལྟར་ང་ཚོ་ཚང་མ་སྟེང་དུ་ཤོང་གི་ཨེ་ཡོད་དམ་སྙམ། ད་རུང་ཆོས་དཔོན་
ཡང་ཡོད་པ་རེད། ང་ཚོས་ཁ་ལྷག་མ་ཞིག་གསོ་ཨེ་ཐུབ་བམ། ཞེས་བཤད་ཅིང་། ཁོ་ཁ་ཕྱིར་
མ་འཁོར་བར་གསོ་ཨེ་ཐུབ་བམ། ཨ་མ ཞེས་དྲིས།
ཨ་མས་མགྲིན་པ་བསལ་ནས་“དེ་ནི་ཁ་གསོ་ཐུབ་མི་ཐུབ་ཀྱི་གནད་དོན་མ་རེད། དེ་ནི་
ཁ་གསོ་མི་གསོའི་གནད་དོན་རེད། ཅེས་བརྟན་བརླིང་ངང་ནས་ང་ཚོས་བྱེད་ཐུབ་མི་ཐུབ་
ཀྱི་སྐོར་ནས་བཤད་ན། ང་ཚོས་དེང་སང་བྱེད་ཐུབ་པ་གཅིག་ཀྱང་མེད། ང་ཚོ་ཁ་ལི་ཧྥོར་ནེ་
ཡ་ལ་འགྲོ་མི་ཐུབ་ལ། དེ་མིན་གཞན་པ་ཅི་ཡང་བྱེད་མི་ཐུབ། འོན་ཀྱང་། ང་ཚོས་བྱེད་རྒྱུ་
ཡིན་མིན་གྱི་སྐོར་ནས་བཤད་ན། ང་ཚོས་ཅི་ཞིག་བྱེད་དགོས་པ་དེ་བྱེད་རྒྱུ་རེད། ང་ཚོས་
ཅི་ཞིག་བྱེད་དགོས་པ་དེ་བྱེད་རྒྱུ་ཡིན་མིན་གྱི་སྐོར་ནས་བཤད་ཡོང་ན། ཁྱོད་ཇོ་ཌི་ཚང་
ཡིན་ན་ཆོག ངེད་ཧ་ཟི་ལེ་ཚི་ཚང་ཡིན་ནའང་རུང་། གནའ་ནས་ད་ལ་ཐུག་གི་བར་དུ་མི་
ཞིག་གིས་ང་ཚོར་ཟ་མ་ཇ་ཐུན་རེ་སློང་མཁན་ཡིན་ན་རེད། མཚན་གཅིག་ཞག་སྡོད་སློང་
མཁན་ཡིན་ནའང་རེད། ཡང་ན་ལམ་ནས་འཁུར་རོགས་གནང་ཟེར་མཁན་ཡིན་ན་རེད།
ང་ཚོས་སྦྱིན་པའི་སྤར་མོ་ཕྱེས་མ་མྱོང་བ་ཞིག་གོ་མྱོང་མེད། ཇོ་ཌི་ཚང་ལ་མི་སེར་སྣ་ཅན་
རེ་ཡོད་མྱོང་མོད། དེ་འདྲའི་སེར་སྣ་ཅན་ཞིག་ཡོད་མ་མྱོང་།” ཞེས་བཤད།
ཨ་ཕ་ཚིག་བར་དུ་མཆོངས་ནས་འོན་ཀྱང་། གལ་སྲིད་མ་ཤོང་ན་ཅི་བྱེད། ཅེས་བཤད་
རྗེས་ཁ་ཕྱིར་འཁོར་ནས་ཁོ་མོའི་གདོང་པར་བལྟས།དེ་ནས་ཁོ་རང་ཅུང་ངོ་གནོང་སོང་ལ།
དེ་ནི་ཁོ་མོའི་སྐད་ཀྱི་ང་རོས་ཁོ་རང་ངོ་གནོང་དུ་བཅུག་པ་རེད་གལ་སྲིད་ང་ཚོ་ཚང་མ་
དོས་འཁོར་ནང་དུ་མ་ཤོང་ན་ཅི་བྱེད།”
ཁོ་མོས་“ད་ལྟ་ཡང་ཤོང་གི་མི་འདུག་ཨ། དོས་འཁོར་འདིའི་སྟེང་དུ་མི་དྲུག་ཡན་མི་ཤོང་
མོད། ང་ཚོ་མི་བཅུ་གཉིས་འགྲོ་རྒྱུ་བྱས་ཡོད་པ་མ་རེད་དམ། དེའི་སྟེང་དུ་མི་གཅིག་མང་
བས་ལྷག་ཏུ་གནོད་རྒྱུ་ཅི་ཡང་ཡོད་རྒྱུ་མ་རེད། སྟོབས་དང་ལྡན་ཞིང་གཟུགས་གཞི་བདེ་
བའི་སྐྱེས་པ་ཞིག་ང་ཚོའི་ཁུར་པོ་རུ་འགྱུར་རྒྱུ་མ་རེད། ཅུང་མ་འགོར་བར་ང་ཚོར་ཕག་ཤ་
ཆ་ཚང་གཉིས་དང་སྒོར་མོ་བརྒྱ་ལྷག་ཡོད་རྒྱུ་རེད། ང་ཚོས་ད་རུང་འདི་ནས་མི་གཅིག་གི་
ཁ་གསོ་ཐུབ་མི་ཐུབ་ཀྱི་གནད་དོན་གླེང་ནས།” ཞེས་བཤད་ཅིང་། ཁོ་མོས་བཤད་མཚམས་
བཞག་པ་ན། ཨ་ཕ་ཁ་ཕྱིར་འཁོར་ནས་ཁོ་མོར་གཅིག་བལྟས་བྱུང་ལ། ཁོ་ནི་ཁོ་མོའི་ཚིག་གི་
ལྕག་གིས་བྲབས་ཡག་བྱས་ཡོད་པས་ད་ལྟ་ཁོའི་རྣམ་རིག་གསལ་ལྷང་ལྷང་དུ་གྱུར་ཡོད།
ཨ་ཕྱི་ཡིས་ཆོས་དཔོན་ནི་མཉམ་དུ་འཁྲིད་རྒྱུ་བཟང་པོ་ཞིག་ཡིན། ད་ནངས་ཞོགས་པ་
ཁོས་གཏང་རག་མཆོད་པ་ཡག་པོ་ཞིག་གསུངས་སོང་། ཞེས་བཤད།
ཨ་ཕས་མི་རེ་རེའི་གདོང་ལ་བལྟས་ནས་མི་འཐད་མཁན་ཨེ་ཡོད་བལྟས་ཤིང་།དེ་ནས་
ཁོས་ཨ་ཋོམ། སོང་ནས་ཁོ་བོས་ཡོང་ཨེ་ཐུབ། ཁོ་འགྲོ་རྒྱུ་ཡིན་ན་ཁོ་ཡང་གྲོས་བསྡུར་གྱི་
གྲས་སུ་ཚུད་དགོས་རྒྱུ་རེད། ཅེས་བཤད།
ཥོམ་ཡར་ལངས་ནས་ཕར་ཕྱོགས་ཀྱི་ཁང་པའི་ཕྱོགས་སུ་སོང་ནས་ཁ་སེ། ཨ་རོག་ཁ་
སེ།" ཞེས་བོས།
ཁང་པའི་རྒྱབ་ཕྱོགས་ནས་གསལ་ལ་མི་གསལ་བའི་ཨ་ལན་ཞིག་སླེབས། ཋོམ་ཁང་
པའི་ཟུར་དུ་སོང་། ཆོས་དཔོན་ནི་གྱང་ལ་རྒྱབ་བསྙེས་ཏེ་བསྡད་འདུག་ཅིང་། ཁོའི་མིག་
ཟུང་གིས་དགོང་དྲོའི་མཁའ་དབྱིངས་སུ་འཚེར་བའི་སྐར་མ་ལ་ཅེར་ནས་གདའ། ཁ་སེ་
ཡིས་ཁྱོད་ཀྱིས་བོས་པ་ཡིན་ནམ ཞེས་དྲིས།
“ཡིན་ཡ། ང་ཚོས་བསམ་ན་ཁྱོད་རང་ང་ཚོ་དང་མཉམ་དུ་འགྲོ་རྒྱུ་ཡིན་དུས། ཚུར་ཡོང་
ནས་ང་ཚོ་དང་མཉམ་དུ་གྲོས་བསྡུར་ལ་ཞུགས་ནས་མཉམ་དུ་གནད་དོན་སེལ་རོགས་བྱས་
ན་ལེགས་སྙམ།”
ཁ་སེ་ཡར་ལངས། ཁོ་རང་ཁྱིམ་ཚང་སྲིད་གཞུང་ལ་ཆ་རྒྱུས་ཡོད་པས་ཁོས་རང་ཉིད་
ཁྱིམ་མིའི་གྲས་སུ་བསྡུས་ཟིན་པ་རྟོགས། རེད་ཡ། ཁོའི་གོ་གནས་ཀྱང་མི་དམའ་སྟེ། ཨ་ཁུ་
ཇོན་ཕར་ནུར་ནས་ཨ་ཕ་དང་ཁོ་གཉིས་ཀྱི་བར་དུ་ཆོས་དཔོན་ལ་སྡོད་ས་ཕྱེས། ཁ་སེ་
ཡང་གཞན་པ་ཚོ་དང་འདྲ་བར་ཙོག་པུར་བསྡད་ཅིང་། དོས་འཁོར་རྐང་གདན་གྱི་ཁྲི་ཐོག་
ལ་བཞུགས་པའི་ཨ་མེས་ལ་གདོང་པ་ཕྱོགས།
ཨ་མ་ཡང་བསྐྱར་ཁང་པའི་ནང་དུ་འཛུལ་སོང་། ཅུང་ཙམ་རྗེས་ནས་སྒྲོན་མེའི་ཁ་
ལེབ་ཀྱི་ཙིར་སྒྲ་ཞིག་གྲག་བྱུང་ལ། དེ་ནས་མུན་ནག་གི་ཐབ་ཚང་ལས་འོད་སྣང་སེར་པོ་
ཞིག་འཕྲོས་བྱུང་། ཁོ་མོས་སླ་ང་ཆེན་པོ་དེའི་ཁ་ལེབ་ཕྱེས་པ་ན། ཤ་རྩིབ་དང་མངར་ཚོད་
བཙོས་པའི་དྲི་མ་ཞིག་ཁང་པའི་སྒོ་ནང་ནས་ཕྱི་ལོགས་སུ་ཁྱབ་ཡོང་། ཨ་མ་ནི་ཚོགས་པ་
འདིའི་ནང་གི་དབང་ཤུགས་ཅན་གྱི་ཚོགས་མི་ཞིག་ཡིན་པའི་རྐྱེན་གྱིས། ཚང་མས་ཁོ་མོ་
མུན་ནག་ཏུ་འགྱུར་བཞིན་པའི་སྒོ་རའི་ནང་ནས་ཚུར་ཕྱིར་སླེབས་པའི་བར་དུ་སྒུག
ཨ་ཕས་"ཐོག་མར་ང་ཚོ་ག་དུས་ལམ་ལ་འབུད་རྒྱུའི་སྐོར་གྲོས་བསྡུར་བྱེད་དགོས། ག་
ཙམ་སྔ་ན་དེ་ཙམ་དགའ། ང་ཚོས་ལམ་ལ་མ་བུད་སྔོན་དུ་བསྒྲུབ་དགོས་པའི་དོན་དག་ནི།
ཐོག་མར་ཕག་པ་འདི་གཉིས་བཤས་ཏེ་ཤ་རྣམས་ཚྭ་སྙལ་བྱེད་དགོས། དེ་ནས་ང་ཚོའི་ཅ་
ལག་བསྡུ་གསོག་རྒྱག་དགོས། དེ་རྗེས་ལམ་ལ་བུད་ན་རེད། ག་ཙམ་མགྱོགས་ན་དེ་ཙམ་
བཟང་། ཡ།" ཞེས་བཤད།
ནོ་ཡ་ཡིས་ཨ་ཕར་བདེན་ཁ་བྱིན་ནས་“གལ་ཏེ་ང་ཚོས་མགྱོགས་ཙམ་བྱས་ན་སང་ཉིན་
གྲ་སྒྲིག་ཟིན་རྒྱུ་རེད་ལ། གནངས་ཉིན་ལམ་ལ་འབུད་ཐུབ་རྒྱུ་རེད།” ཅེས་བཤད།
ཨ་ཁུ་ཇོན་གྱིས་མོས་མཐུན་མི་བྱེད་པར་"གནམ་གཤིས་འདི་འདྲ་ཚ་བས་ཤ་རྣམས་
ཉིན་གཅིག་ལ་འཁྱགས་ཐུབ་ཀྱི་རེད། ཕག་པ་བཤའ་དུས་སྡུག་ཤོས་དེ་རེད། ཤ་ཡག་པོ་མ་
འཁྱགས་ན་ལྷད་འགྲོ་ཡི་རེད།" ཅེས་བཤད།
"ཡ། དེས་ན་དོ་ནུབ་བཤའ་འཇོག དོ་ནུབ་ཤ་འཁྱག་ཏུ་འཇུག ག་ཚོད་འཁྱགས་ཐུབ་
ན་དེ་ཚོད་འཁྱགས་སུ་འཇུག དོ་ནུབ་དགོང་ཟས་ཟོས་རྗེས་ཕག་པ་དེ་གཉིས་ལག་ལེན་དུ་
འདེབས་རྒྱུ་བྱ། ཚྭ་ཨེ་ཡོད།”
ཨ་མས་ཡོད། ག་ཚོད་དགོས་དགོས་ཡོད། ཟེའུ་གཉིས་ཀྱང་ཡོད།" ཅེས་བཤད།
ཋོམ་གྱིས་ཡ། དེས་ན་ཕག་པ་གཉིས་ཀ་ལག་ལེན་དུ་འདེབས་རྒྱུ་བྱེད།" ཅེས་བཤད།
ཨ་མེས་ཀྱིས་ལག་པས་འཇུ་ས་ཞིག་ཨེ་རྙེད་ལྟ་ཆེད། ལག་པས་ཕར་སྙོབ་ཚུར་སྙོབ་བྱེད་
བཞིན་ས་རུབ་ཀྱི་འདུག་ཨ། ངའི་གྲོད་ཁོག་ལྟོགས་ཀྱི་འདུག ཁ་ལི་ཧྥོར་ནེ་ཡ་ལ་འགྲོ་
བའི་དུས་ལ་སླེབས་པ་རེད་དོ།། རྒྱུན་དུ་རྒུན་འབྲུམ་ཕྲེང་བསྟར་ཆེན་པོ་ལག་ཏུ་བཟུང་
ནས་སོ་འཐོག་བྱེད་སར་འགྲོ་རན་པ་རེད་དོ།། ཨ། དཀོན་མཆོག་མཁྱེན།” ཞེས་བཤད་
རྗེས། ཁོ་ཡར་ལངས་པས་སྐྱེས་པ་གཞན་པ་ཚོ་ཡང་ཡར་ལངས།
རུ་ཐེ་དང་ཝིན་ཧྥིལད་གཉིས་ཀ་དགའ་དྲགས་ནས་སྨྱོན་པ་དང་འདྲ་བར་ཐལ་ནང་
ནས་ཡར་ལྡིང་མར་ལྡིང་བྱེད་ལ། རུ་ཐེ་ཡིས་ཝིན་ཧྥིལད་ལ་རྣ་ནང་དུ་སྐད་འཛེར་པོས་
ཕག་པ་བཤས་ཏེ་ཁ་ལི་ཧྥོར་ནེ་ཡ་ལ་འགྲོ། ཕག་པ་བཤའ་ཞོར་ནུབ་ལ་འགྲོ་ཞོར་བྱེད།
ཅེས་ཤུབ་པུར་བཤད།
ཝིན་ཧྥིལད་སྨྱོན་པ་སྨྱོ་རྐྱང་དུ་གྱུར། ཁོའི་མཛུབ་མོས་རང་ཉིད་ཀྱི་སྐེ་བཙིར་ཁུལ་བྱས་
ནས་གདོང་ལ་ཡ་ང་བའི་ཉམས་ཤིག་ཕུད་ཅིང་། ཕར་འཁྱོར་ཚུར་འཁྱོར་ངང་ནས་ཉམ་
ཐག་པའི་ཙི་ཞིག་འདེབས་བཞིན་ང་ནི་ཕག་རྒན་ཞིག་ཡིན། ང་ནི་ཕག་རྒན་ཞིག་ཡིན
ངའི་ཁྲག་ལ་ལྟོས་དང་། རུ་ཐེ ཞེས་བཤད་ནས། འདར་འདར་འཁྱོར་འཁྱོར་བྱེད་བཞིན་
སར་འགྱེལ་ཞིང་། ལག་པ་དང་རྐང་པ་གཉིས་གཉོམ་ཆུང་ངང་རྡེབ་ཙམ་རྡེབ་ཙམ་བྱས།
འོན་ཀྱང་། རུ་ཐེ་ནི་ལོ་ན་ཅུང་ཆེ་བས་ཁོ་མོས་དུས་ཚོད་ཀྱི་གལ་ཆེན་རང་བཞིན་
ཤེས་པས་ཁ་ལི་ཧྥོར་ནེ་ཡར་འགྲོ་རྒྱུ་རེད། ཅེས་བསྐྱར་ལྡབ་ཅིག་བྱས་ཤིང་། ཁོ་མོས་འདི་
ནི་རང་ཉིད་ཀྱི་མི་ཚེའི་ནང་གི་ཆེས་རླབས་ཆེ་བའི་དུས་སྐབས་ཤིག་ཡིན་པ་ཤེས་ཀྱི་ཡོད།
མི་ཆེན་པོ་རྣམས་ས་སྲོད་ཀྱི་མུན་ནག་བརྒྱུད་ནས་སྒྲོན་འོད་ཀྱིས་ཁེངས་པའི་ཐབ་ཚང་
གི་ཕྱོགས་སུ་སོང་། ཨ་མས་ཁོ་ཚོར་སྡེར་མའི་ནང་དུ་ཚོད་མངར་དང་ཤ་རྩིབ་དྲངས། འོན་
ཀྱང་། ཁོ་མོ་རང་ཉིད་ཀྱིས་ཟ་མགོ་མ་བརྩམས་གོང་དུ་ཁྲུས་གཞོང་གོར་གོར་ཆེན་པོ་དེ་ཐབ་
ཐོག་ཏུ་བསྐྱོན་ནས་འོག་ཏུ་མེ་ཆེན་པོ་ཞིག་བཏང་། ཁོ་མོས་ཆུ་ཟེའུ་ནང་ནས་ཆུ་འཁྱེར་
ཡོང་་ནས་ཁྲུས་གཞོང་དེ་ཆུ་ཡིས་བཀང་ཞིང་།དེ་ནས་ཆུ་ཟེའུ་ཚང་མའི་ནང་དུ་ཆུ་གང་རེ་
བླུགས་ནས་ཐབ་ཀའི་མཐའ་རུ་བསྒྲིགས། གློ་བུར་དུ་ཐབ་ཚང་འདི་ཚ་རླབས་ཀྱིས་གང་
བྱུང་བས་བཟའ་མི་རྣམས་ཀྱིས་ཟ་མ་མགྱོགས་པོར་ཟོས་རྗེས་ཕར་སོང་ནས་སྒོ་ཐེམ་སྟེང་དུ་
བསྡད་དེ་ཐབ་སྟེང་གི་ཆུ་ཁོལ་བར་སྒུག ཁོ་ཚོའི་མིག་ཟུང་གིས་མུན་པའི་ཁྲོད་དུ་ཅེར་ནས་
སྒོའི་ཕྱི་རོལ་གྱི་ས་ཐོག་ཏུ་བབས་པའི་ཐབ་ཚང་གི་སྒྲོན་མེའི་འོད་སྣང་གྲུ་བཞིར་བལྟས།
འོད་སྣང་གྲུ་བཞི་དེའི་དབུས་སུ་ཨ་མེས་ཀྱི་གྲིབ་གཟུགས་སྒུར་པོ་དེ་ནག་བེར་སེར་མངོན།
ནོ་ཡ་ཡིས་ཕྱགས་མའི་སྨྱུག་ཐུར་ཞིག་གིས་རང་ཉིད་ཀྱི་སོ་གསེང་གཙང་མར་བྲུས། ཨ་མ་
དང་རོ་སི་ཤ་རོན་གཉིས་ཀྱིས་ཕོར་སྡེར་འཁྲུད་ཀྱིན་འདུག་ལ། བཀྲུས་ཟིན་པའི་ཕོར་སྡེར་
རྣམས་སྒྲོག་ཙེའི་སྟེང་དུ་སྤུངས།
དེ་ནས་གློ་བུར་དུ་ཁྱིམ་ཚང་འདིས་འགུལ་སྐྱོད་བྱེད་མགོ་བརྩམས། ཨ་ཕ་ཡར་ལངས་
ནས་སྒྲོན་མེ་གཞན་པ་ཞིག་སྤར་ཞིང་། ནོ་ཡ་ཡིས་ཐབ་ཚང་ནང་གི་སྒམ་ཞིག་ལས་སོ་
ཁ་གཞུ་དབྱིབས་ཅན་གྱི་བཤའ་གྲི་དེ་འཁྱེར་ཡོང་ནས་ཀོ་སེག་རྙིང་པ་ཆུང་ཆུང་ཞིག་
གི་ངོས་སུ་བརྡར། དེ་ནས་ཁོས་འབྲད་སོ་འཁྱེར་ཡོང་ནས་གཙབ་གདན་སྟེང་དུ་བཞག་
ཅིང་། བཤའ་གྲི་འཁྱེར་ཡོང་ནས་དེའི་འགྲམ་དུ་བཞག ཨ་ཕས་རིང་ཚད་ལ་དབྱིན་ཁྲེ་
གསུམ་ཙམ་རེ་ཡོད་པའི་དབྱུག་པ་སྲ་མོ་གཉིས་འཁྱེར་ཡོང་ནས་རྩེ་མོ་སྟ་རེས་རྣོན་པོར་
བཟོས་ཤིང་། དེ་ནས་དབྱུག་པའི་སྐེད་དུ་ཐག་པ་སྲ་མོ་རེ་ཕྱེད་མདུད་བྱས་ཏེ་བཅིངས།
ཨ་ཕས་ང་ཚོས་ཤིང་རྟའི་འཕྲེད་འཇོག་རྒྱུག་པ་དེ་ཚོ་མ་བཙོངས་ན་ཨང་འདོད། ཚང་
མ་བཙོངས་མ་བཞག་ན་ཨང་།” ཞེས་འཁང་ར་བྱས།
སླ་ངའི་ནང་གི་ཆུ་ལས་རླངས་པ་ཐོལ་ཐོལ་དུ་ཡོང་ཞིང་ལྷོག་ལྷོག་ཏུ་ཁོལ།
ནོ་ཡ་ཡིས་ཆུ་འདི་གར་མར་འཁུར་ཡོང་ངམ་ཡང་ན་ཕག་པ་དེ་གར་ཡར་འཁྱེར་
འགྲོ། ཞེས་དྲིས།
ཨ་ཕས་“ཕག་པ་ཡར་འཁྱེར་འགྲོ། ཕག་པ་འཕྱུར་ནས་ང་ཚོ་བསྲེག་ཡོང་ཟེར་རྒྱུ་མེད།
འོན་ཀྱང་། ཆུ་ཚན་བཤོས་ན་ང་ཚོ་བསྲེག་གི་རེད་ཨ། ཆུ་གྲ་སྒྲིག་རེད་དམ།" ཞེས་བཤད།
ཨ་མས་ཕལ་ཆེར་ཏག་ཏག་རེད།” ཅེས་བཤད།
"ཡ། དེས་ན་འགྲིག་འདུག ནོ་ཡ། ཁོམ་དང་ཨལ་ཁྱོད་ཚོ་ཤོག ངས་སྒྲོན་མེ་འཁྱེར། ང་
ཚོས་འདི་ནས་བཤས་ཏེ་ཡར་འཁྱེར་འགྲོ།”
ནོ་ཡ་ཡིས་རང་ཉིད་ཀྱི་གྲི་འཁུར་ཞིང་ཨལ་གྱིས་སྟ་རེ་དེ་འཁུར་ནས། སྐྱེས་པ་བཞི་
བོ་ཕག་ཚང་གི་ཕྱོགས་སུ་སོང་། ཁོ་ཚོ་འགྲོ་སྐབས་སྒྲོན་འོད་འོག་ནས་ཁོ་ཚོའི་ཞྭ་རིལ་
འདར་འགུལ་བྱེད་ཅིང་། རུ་ཐེ་དང་ཝིན་ཧྥིལད་གཉིས་ཀྱིས་ཀྱང་གོམ་པ་ཡང་མོ་རེ་ལེན་
བཞིན་ཁོ་ཚོའི་རྗེས་སུ་ཐག་ཐག་གིས་བརྒྱུགས། གཉིད་བབས་པའི་ཕག་པ་ཚོ་ཡར་ལངས་
ཤིང་། དོགས་སྣང་དང་བཅས་སྣ་ཤུ་བརྒྱབ། ཨ་ཁུ་ཇོན་དང་ཆོས་དཔོན་གཉིས་ཀྱང་རོགས་
རམ་བྱེད་དུ་སླེབས།
ཨ་ཕས་"ཡ། ད་ཡིན་ན། ད་རྒྱོབས་ཤིག དེ་ནས་ང་ཚོས་ཡར་འཁྱེར་ནས་ཁྲག་གཙག་
དགོས་ལ། ཆུ་ཚན་གྱིས་སྤུ་འདེད་དགོས། ཞེས་བཤད་པ་ན། ནོ་ཡ་དང་ཋོམ་གཉིས་ཀ་ར་
སྐྱོར་གྱི་སྟེང་དུ་བུད། ཁོ་ཚོས་ཕག་པ་གཉིས་ཀ་མགྱོགས་མྱུར་དང་ནུས་ལྡན་གྱི་སྒོ་ནས་
བསད། ཋོམ་གྱིས་སྟ་རེའི་སྟ་ལྟག་གིས་ཐེངས་གཉིས་གཞུས་བྱུང་ལ། ནོ་ཡ་ནི་འགྱེལ་ཡོད་
པའི་ཕག་པའི་སྟེང་དུ་ཁེན་ནས་གྲི་གུག་གིས་ཁྲག་རྩ་ཆེན་མོ་བཙལ་ཏེ་ཁྲག་དམར་གྱི་
བཞུར་རྒྱུན་ཐང་ལ་ཕུད། དེ་ནས་ཙི་འདེབས་བཞིན་པའི་ཕག་པ་གཉིས་ཀ་ར་སྐྱོར་སྟེང་
ནས་ཕྱི་རུ་བསྲིངས། ཆོས་དཔོན་དང་ཨ་ཁུ་ཇོན་གཉིས་ཀྱིས་ཕག་པ་གཅིག་གི་རྐང་པ་
གཉིས་རེ་རེ་བཞིན་བཟུང་ནས་དྲུད་སོང་ལ། ཕག་པ་གཞན་པ་དེ་ཋོམ་དང་ནོ་ཡ་གཉིས་
ཀྱིས་དྲུད་སོང་། ཨ་ཕས་སྒྲོན་མེ་འཁུར་ནས་ཁོ་ཚོའི་རྗེས་དེད་ནས་ཡོང་། ཐལ་རྡུལ་ཁྲོད་
དུ་ཁྲག་རྒྱུན་ནག་པོའི་རྗེས་བཤུལ་གཉིས་བཏོད།
ཁང་པའི་ནང་དུ་སླེབས་རྗེས། ནོ་ཡ་ཡིས་རང་ཉིད་ཀྱི་གྲི་དེ་ཕག་པའི་རྒྱབ་སུག་གི་
རྒྱུས་ཀ་དང་རུས་པའི་བར་དུ་བསྣུན་ཞིང་། དབྱུག་པ་རྩེ་རྣོན་གྱིས་རྒྱབ་སུག་གཉིས་ཀ་
ཕར་ཚུར་དུ་བརྒྱངས། དེ་ནས་ཕག་པ་གཉིས་ཀ་ཁང་པའི་ལྕམ་ཤིང་ཕྲ་མོ་ལས་མར་
གནམ་བཏགས་བྱས། དེ་ནས་སྐྱེས་པ་ཚོས་ཆུ་ཚན་འཁུར་ཡོང་ནས་ཕུང་པོ་ནག་པོ་དེ་
གཉིས་ཀྱི་སྟེང་དུ་བཤོས། དེ་རྗེས་ནོ་ཡ་ཡིས་ཕུང་པོ་འདི་དག་གི་སྣེ་གཅིག་ནས་གཅིག་
ཏུ་གཞུང་གཤག་བྱས་པས་ནང་ཁྲོལ་རྣམས་ས་ཐོག་ཏུ་ལྷུང་། གསར་དུ་བཤས་པའི་ཕག་
ཤའི་ཕུང་པོའི་ནང་དུ་རླུང་བུ་ཡག་པོ་རྒྱུ་ཆེད་དུ། ཨ་ཕས་ཡང་བསྐྱར་དབྱུག་པ་གཉིས་
རྩེ་རྣོན་པོ་བྱས་ནས་ཕག་པའི་ཕུང་པོ་ཡངས་པོར་བརྒྱངས། ཋོམ་གྱིས་ལག་ཏུ་འབྲད་སོ་
ཞིག་བཟུང་ཞིང་། ཨ་མས་ལག་ཏུ་གྲི་རྟུལ་བོ་ཞིག་བཟུང་ནས་ཕག་པའི་པགས་པའི་སྟེང་
དུ་འབྲད་འབྲད་བྱས་ནས་སྤུ་དེད། ཨལ་གྱིས་ཟེའུ་ཞིག་འཁུར་ཡོང་ནས་ནང་ཁྲོལ་ཚང་
མ་དེའི་ནང་དུ་བླུགས་ཤིང་། དེ་ནས་ནང་ཁྲོལ་གྱི་ཟེའུ་དེ་འཁུར་སོང་ནས་ཁང་པའི་ཕར་
ཕྱོགས་ནས་ས་ཐོག་ཏུ་བཤོས། བྱི་ལ་གཉིས་ཀྱིས་ཁོའི་རྗེས་འདེད་བཞིན་སྨེའོ་སྨེའོ། ཞེས་
སྐད་མཐོན་པོས་སྒྲོག་ཅིང་། ཁྱི་གཉིས་ཀྱིས་ཁོའི་རྗེས་འདེད་བཞིན་བྱི་ལ་གཉིས་ཀྱི་སྟེང་དུ་
ངར་སྐད་ཡང་མོ་བསྒྲགས།
ཨ་ཕ་སྒོ་ཐེམ་གྱི་སྟེང་དུ་བསྡད་ནས། སྒྲོན་འོད་འོག་ནས་མར་དཔྱངས་ཡོད་པའི་ཕག་
པ་གཉིས་ལ་བལྟས། ད་ལྟ་ཕག་སྤུ་ཕལ་ཆེར་དེད་ཟིན་ལ། ཕག་ཕུང་གཉིས་ལས་ཁྲག་
ཐིགས་ཕྲ་མོ་རེ་ས་ཐོག་གི་ཁྲག་འཁྱིལ་ནག་པོའི་ནང་དུ་མུ་མཐུད་དུ་འབབ་ཀྱི་འདུག ཨ་
ཕ་ཡར་ལངས་ནས་ཕག་པ་གཉིས་ཀྱི་འགྲམ་དུ་སོང་ནས། ལག་པས་ཕག་པ་ལ་རེག་ནས་
ཅུང་ཙམ་བསྡད་རྗེས་ཡང་བསྐྱར་ཕར་ཕྱིར་སོང་ནས་སར་བསྡད། ཨ་མེས་ཀྱིས་ལག་ཏུ་
ཞག་སྒྲོན་ཞིག་བཟུང་ནས་ཨ་ཕྱི་དང་ལྷན་དུ་འབྲུ་ཁང་གི་ཕྱོགས་སུ་ཉལ་དུ་སོང་། དེའི་
ཤུལ་གྱི་བཟའ་མི་རྣམས་སྒོ་ཐེམ་གྱི་མཐའ་སྐོར་དུ་བསྡད། ཁོན་ནེ་དང་ཋོམ་གཉིས་ཀས་
གྱང་ལ་རྒྱབ་བསྙེས་ནས་ས་ཐོག་ཏུ་བསྡད་འདུག་ཅིང་། ཨ་ཁུ་ཇོན་སྒམ་ཐོག་ཏུ་བསྡད་
འདུག་ལ། ཨ་ཕ་སྒོ་ལམ་བར་དུ་བསྡད་འདུག ཨ་མ་དང་རོ་སི་ཤ་རོན་གཉིས་ཁོ་ན་ད་
དུང་ཡང་འགུལ་བཞིན་ཡོད། རུ་ཐེ་དང་ཝིན་ཧྥིལད་གཉིས་ཀ་འཛིང་རེས་བྱས་ཏེ་ཐང་ཆད་
པས་ད་ལྟ་གཉིད་ངོ་བབས་ནས་འདུག་ལ། ད་དུང་ཡང་མུན་ནག་ཁྲོད་དུ་གཉིད་སྐད་དང་
བཅས་ཁ་རྩོད་རྒྱག ནོ་ཡ་དང་ཆོས་དཔོན་གཉིས་ཀྱིས་ཁང་པར་ཁ་ཕྱོགས་ནས་མཉམ་དུ་
བསྡད་འདུག ཨ་ཕས་འཚབ་སྣང་དང་བཅས་རང་ཉིད་ལ་འཕྲུག་འཕྲུག་བྱེད་ཅིང་། ཞྭ་མོ་
ཕུད་ནས་མཛུབ་མོས་སྐྲ་ལོ་ཤད་བཞིན་སང་ཉིན་ཞོགས་པ་སྔ་མོར་ང་ཚོས་ཕག་ཤ་འདི་ཚྭ་
སྙལ་བྱེད་རྒྱུ་ཡིན་ལ། དེ་ནས་ཉལ་ཁྲི་ཕུད་པའི་ཅ་ལག་གཞན་པ་ཚང་མ་དོས་འཁོར་དུ་
བརྩིག་དགོས། དེ་ནས་གནངས་ཉིན་ཞོགས་པ་ལམ་ལ་འབུད་རྒྱུ་བྱ། འདི་དག་ཚང་མར་
ཉིན་གཅིག་གི་ལས་ཀ་ཕལ་ཆེར་དགོས་དོན་མེད།" ཅེས་འཚེར་སྣང་དང་བཅས་བཤད།
ཋོམ་སྐད་ཆའི་བར་དུ་མཆོངས་ནས་”སང་ཉིན་ཉིན་གང་པོར་ཡར་འགྲོ་མར་འགྲོ་བྱས་
ནས། ལས་རྒྱུ་རེ་ཨེ་རྙེད་བལྟས་ནས་འདུག་དགོས་རྒྱུ་རེད།" ཅེས་བཤད་པས། མི་ཚོགས་
འདི་ཟང་ཟིང་ལང་ལོང་དུ་གྱུར། དེ་ནས་ཋོམ་གྱིས་སང་ཉིན་ཉི་ཤར་བར་དུ་ང་ཚོས་
ཚང་མ་གྲ་སྒྲིག་ཟིན་པ་བྱེད་ཐུབ་ལ། དེ་ནས་ཐད་ཀར་སོང་ཆོག ཅེས་བསམ་ཚུལ་བཏོན་
པས། ཨ་ཕས་རང་ཉིད་ཀྱི་ལག་པས་པུས་མོ་འཕུར་འཕུར་བྱས། དེ་ལྟར་སྡོད་མི་ཚུགས་
པའི་རྣམ་པ་འདི་མི་ཚོགས་ཚང་མར་ཁྱབ།
ནོ་ཡ་ཡིས་“ཕག་ཤ་འདི་གཉིས་ད་ལྟ་མར་བླངས་ནས་ཐད་ཀར་ཚྭ་སྙལ་བྱས་ན་ཕལ་
ཆེར་སྐྱོན་ཡོད་རྒྱུ་མ་རེད། ཤ་གཏུབས་པ་ཡིན་ན་འཁྱགས་པར་འགྱུར་བ་ལྷག་ཏུ་མགྱོགས་
རྒྱུ་རེད།” ཅེས་བཤད།
ཨ་ཁུ་ཇོན་གྱིས་གནོན་ཤུགས་མ་ཐེག་པ་དང་འདྲ་བར་སྐད་ཆའི་ནང་དུ་མཆོངས་
ནས་“ང་ཚོས་འདི་གར་འཁོར་ནས་བསྡད་དེ་ཅི་ཞིག་སྒུག་དགོས་པ་ཡིན་ནམ། ངས་ཁང་
ངན་འདི་མགྱོགས་པོར་སྒོ་བརྒྱབ་ན་འདོད། འགྲོ་རྒྱུ་ཐག་གིས་བཅད་ཡོད་དུས་ཅིའི་ཕྱིར་
མི་འགྲོ། ཞེས་བཤད།
སུན་སྣང་འདི་ཡང་མི་གཞན་པ་ཚང་མར་གློ་བུར་དུ་ཁྱབ་། ཅིའི་ཕྱིར་མི་འགྲོ། ལམ་
ནས་འགྲོ་ཞོར་དུ་གཉིད་ན་ཆོག” དེ་ལྟར་སེམས་འཚབ་ཀྱི་སྣང་བ་ཞིག་ཀྱང་གློ་བུར་དུ་ཁོ་
ཚོ་ཚང་མའི་སྙིང་དབུས་སུ་འཇབ་ནས་སླེབས།
ཨ་ཕས་ཁོ་ཚོས་ཟེར་ན་ལེ་དབར་སྟོང་ཕྲག་གཉིས་ལྷག་འགྲོ་རྒྱུ་ཡོད་པ་རེད་ཟེར། ང་
ཚོ་སྔ་ཙམ་ལ་ལམ་ལ་བུད་ན་འགྲིག་རྒྱུ་རེད། ནོ་ཡ། ཁྱོད་དང་ངེད་གཉིས་ཀྱིས་ཤ་དེ་རྣམས་
གཏུབ་ཐུབ་ལ། དེ་ནས་ཅ་ལག་ཚང་མ་དོས་འཁོར་སྟེང་དུ་བརྩིག་ཆོག" ཅེས་བཤད།
ཨ་མས་མགོ་བོ་སྒོ་ནང་ནས་ཕྱིར་བསྲིངས་ནས་གལ་སྲིད་ང་ཚོས་མུན་ནག་ནང་ནས་
མ་མཐོང་བར་ཅ་ལག་རེ་ལྷག་སོང་ན་ཅི་བྱ།" ཞེས་བཤད།
ནོ་ཡ་ཡིས་“ཉི་འོད་སླེབས་རྗེས་ང་ཚོས་ཡང་བསྐྱར་ལྟ་ཆོག ཅེས་བཤད། ཁོ་ཚོ་ད་
དུང་ཡང་མ་འགུལ་བར་བསྡད་ནས་འདིའི་ཐད་ལ་བསམ་བློ་གཏོང་བཞིན་འདུག འོན་
ཀྱང་། ཡུད་ཙམ་རྗེས་ནས་ནོ་ཡ་ཡར་ལངས་ནས་རང་ཉིད་ཀྱི་གྲི་གུག་དེ་བརྡར་རྡོ་
ཆུང་ཆུང་གི་སྟེང་དུ་བརྡར་མགོ་བརྩམས་ནས་ཨ་མ། སྒྲོག་ཙེ་དེ་གཙང་མ་བཟོ་རོགས།
ཞེས་བཤད་རྗེས་ཕག་པ་གཅིག་གི་ཉེ་སར་སོང་ནས་སྒལ་ཚིགས་འགྲམ་ནས་མར་དྲས་
ཤིང་།དེ་ནས་རྩིབ་བུ་ལས་ཤ་ལོག་རྣམས་ཚུར་བཤུས།
ཨ་ཕས་སྤྲོ་འཚབ་དང་བཅས་ང་ཚོས་འདི་དག་གཅིག་ཏུ་བསྡུ་དགོས། ཤོག་དང༌། ཕོ་
གསར་ཚོ ཞེས་བཤད།
ད་ལྟ་ཁོ་ཚོ་ཚང་མ་ལམ་ལ་འབུད་རྒྱུར་སེམས་ཐག་ཆོད་ཡོད་པའི་རྐྱེན་གྱིས། བྲེལ་
འཚབ་དེ་ཁོ་ཚོ་ཚང་མར་ཁྱབ། ནོ་ཡ་ཡིས་ཤ་རྡོག་རྡོག་ཅིག་ཐབ་ཚང་ནང་དུ་འཁྱེར་
ཡོང་ཞིང་། དེ་གར་ཤ་དེ་རྣམས་ཚྭ་སྙལ་གྱི་ཆེ་ཆུང་དང་རན་པ་བྱས་ཏེ་དུམ་བུ་དུམ་
བུར་གཏུབས། ཨ་མས་ཤ་ལེབ་རེ་རེའི་སྟེང་དུ་ཚྭ་སྟོར་རྗེས་ལྕགས་ཟེའུ་ནང་དུ་རེ་རེ་བཞིན་
བསྒྲིགས་ཤིང་། ཤ་ལེབ་གཉིས་ཕན་ཚུན་མི་ཐུག་ཆེད་ཁོ་མོས་སེམས་ཆུང་ངང་བསྒྲིགས། ཁོ་
མོས་ཤ་ལེབ་རྣམས་སོ་ཕག་བཞིན་དུ་བསྒྲིགས་རྗེས་བར་གསེང་ཁག་ཏུ་ཚྭ་སྟོར། ནོ་ཡ་ཡིས་
ཤ་རྩིབ་རྣམས་དུམ་བུར་གཏུབས་བྱུང་ལ། དེ་ནས་ཁོས་རྐང་ཤ་རྣམས་དུམ་བུར་གཏུབས།
ཨ་མས་ཐབ་ནང་གི་མེ་མུ་མཐུད་དུ་འབར་དུ་བཅུག་ཅིང་། ནོ་ཡ་ཡིས་རྩིབ་བུ་དང་སྒལ་
ཚིགས་རུས་པ། རྐང་པའི་རུས་པ་བཅས་ཀྱི་ཐོག་གི་ཤ་རྡོག་ཡོངས་རྫོགས་གང་ཐུབ་ཐུབ་
ཀྱིས་གཙང་མར་བཏོགས། རུས་འཐོག་བྱེད་བདེ་བའི་ཆེད་དུ་ཨ་མས་རུས་པ་རྣམས་རྔོད་
སླང་ནང་དུ་བརྔོས།
སྒོ་ར་དང་འབྲུ་ཁང་ནང་ནས་སྒྲོན་མེའི་འོད་གོར་དེ་ཕར་འགྲོ་ཚུར་འོང་བྱེད་བཞིན་
འདུག་ལ། སྐྱེས་པ་ཚོས་འཁྱེར་དགོས་པའི་ཅ་ལག་ཚང་མ་ལྷན་དུ་བསྡུས་ནས་དོས་འཁོར་
གྱི་འགྲམ་དུ་སྤུངས། རོ་སི་ཤ་རོན་གྱིས་ལས་དོར་དང་རྟིང་མཐུག་ཀོ་ལྷམ། འགྱིག་གི་འཇུར་
རྟ། སྤུས་ལེགས་ཆ་འགྲིག་གྱོན་གོས་རྙིང་པ། བལ་སྟོད་དང་ལུག་ལྤགས་ཕྱི་སྟོད་སོགས་ཁྱིམ་
འདིའི་གྱོན་གོས་ཡོད་ཚད་ཕྱིར་བླངས་ཡོང་། ཁོ་མོས་གྱོན་གོས་འདི་དག་ཚང་མ་ཤིང་སྒམ་
ཞིག་གི་ནང་དུ་བཙངས་རྗེས་རང་ཉིད་སྒམ་གྱི་ནང་དུ་བུད་ནས་རྐང་པས་བཅག་བཅག་
བཏང་། དེ་ནས་ཁོ་མོས་རིས་ལྡན་གྱོན་གོས་དང་གཟན་ཡོལ། བལ་གྱི་རྐང་སུག་ཉྭ་རིང་
ནག་པོ། དེ་བཞིན་བྱིས་པའི་གྱོན་གོས་ཏེ་ལས་དོར་ཆུང་བ་དང་གོང་ཁེའི་རིས་ལྡན་གྱོན་
གོས་སོགས་ཕྱིར་བླངས་ཡོང་ནས་སྒམ་ནང་དུ་བཙངས་རྗེས་ཡང་བསྐྱར་བཅག་བཅག་
བཏང་།
ཥོམ་ལག་ཆའི་ཁང་པའི་ནང་དུ་སོང་ནས་ལག་སོག་དང་གཅུས་སྐམ། ཐོ་བ་དང་
ལེགས་བསྒྲིགས་བྱས་ཡོད་པའི་འཛེར་མའི་སྒམ། སྐམ་པ་དང་སེག་བརྡར་ཁ་ལེབ། སེག་
བརྡར་ཙིག་རྔ་སོགས་ཤུལ་དུ་ལྷག་ཡོད་པའི་ལག་ཆ་འཁྱེར་དགོས་པ་ཚང་མ་ཕྱིར་བླངས།
རོ་སི་ཤ་རོན་གྱིས་རས་རྒོད་ཡུག་ཆེན་ཞིག་འཁྱེར་ཡོང་ནས་དོས་འཁོར་རྒྱབ་ཕྱོགས་ཀྱི་
ས་ངོས་སུ་བཏིངས།དེ་ནས་ཁོ་མོས་སྒོ་ནང་ནས་ལྷན་མལ་གདན་ཆེ་བ་གསུམ་དང་། མལ་
གདན་ཆུང་བ་གཅིག་བཅས་མལ་གདན་རྣམས་ཐེག་ལ་མི་ཐེག་གིས་འཁུར་ཡོང་། ཁོ་མོས་
དེ་དག་ཚང་མ་རས་རྒོད་ཀྱི་སྟེང་དུ་འཁུར་ཡོང་ཞིང་། དེ་ནས་མལ་གཟན་དཔུང་བར་གང་
འཁྱེར་ཡོང་ནས་ཚང་མ་མཉམ་དུ་སྤུངས།
ཨ་མ་དང་ནོ་ཡ་གཉིས་ཀྱིས་ཕག་གི་ཕུང་པོའི་སྟེང་དུ་ལས་ཀ་བྲེལ་འཚུབ་ངང་ལས་
བཞིན་ཡོད་ལ། ཐབ་ཐོག་ནས་ཕག་རུས་བསྲེགས་པའི་དྲི་མ་ཞིག་འཐུལ་ནས་ཡོང་། མཚན་
སྨད་ཙམ་ལ་བྱིས་པ་གཉིས་ཀ་གཉིད་སོང་། ཝིན་ཧྥིལད་སྒོའི་ཕྱི་རོལ་གྱི་ཐལ་རྡུལ་ཁྲོད་དུ་
གུག་འཁྱིལ་བྱས་ནས་གཉིད་འདུག་ཅིང་། རུ་ཐེ་ལ་མཚོན་ན། ཁོ་མོ་ད་སྔོན་ཕག་བཤའ་
བར་ལྟ་ཆེད་དུ་ཐབ་ཚང་གི་སྒམ་ཐོག་ཏུ་འགོས་ཤིང་། ད་ལྟ་སྒམ་དེ་གའི་ཐོག་ཏུ་སར་
བསྡད་ནས་གཉིད་འདུག་ཅིང་། མགོ་བོ་རྒྱབ་ཕྱོགས་སུ་གཡོན་ནས་གྱང་ངོས་སུ་བསྙེས།
ཁོ་མོས་སྡུར་བ་ཡང་མོ་ཞིག་ལེན་གྱི་འདུག ཁོ་མོའི་མཆུ་ཅུང་གདངས་ཡོད་པས་ཡ་མཆུ་
མ་མཆུ་གཉིས་ཀའི་བར་ནས་སོ་ཅུང་ཙམ་མཐོང་ཐུབ།
ཁྲོམ་གྱིས་ལག་ཆ་རྣམས་བསྡུ་གསོག་བྱས་ཚར་ནས་སྒྲོན་མེ་འཁྱེར་ཏེ་ཐབ་ཚང་དུ་ཕྱིར་
སླེབས་ཤིང་། ཆོས་དཔོན་གྱིས་ཁོའི་རྗེས་འབྲངས་ནས་སླེབས། ཋོམ་གྱིས་དཀོན་མཆོག་
ཤིང་རྟ་ཅན་པོ། ཤ་དྲི་དེར་སྣོམས་དང་། འདིའི་ཚག་སྒྲ་འདིར་ཉོན་དང་།" ཞེས་བཤད།
ཨ་མས་ཕག་ཤའི་ཤ་རྡོག་རྣམས་ལྕགས་ཟེའུ་ནང་དུ་བསྒྲིགས་ཤིང་། དེ་དག་གི་སྟེང་དང་
མཐའ་འཁོར་དུ་ཚྭ་སྟོར། ཁོ་མོས་བང་རིམ་རེ་རེའི་སྟེང་དུའང་ཚྭ་སྟོར་ནས་ཐལ་ལྕག་གིས་
འཇགས་འཇགས་སུ་བཏང་། ཁོ་མོའི་མིག་གིས་ཋོམ་ལ་ཡར་བལྟས་ཤིང་། ཁོ་ལ་འཛུམ་
ཆུང་ཆུང་ཞིག་བསྟན། ཁོ་མོའི་མིག་ཟུང་དུ་ནན་ཏན་དང་ཐང་ཆད་པའི་རྣམ་པ་བབས་
ནས་"ཞོགས་ཟས་སུ་ཕག་རུས་བཟའ་རྒྱུ་ཡོད་ན་བཟང་། ཞེས་བཤད།
ཆོས་དཔོན་ཁོ་མོའི་འགྲམ་དུ་མར་བསྡད་ནས་“ཤ་སྟེང་དུ་ཚྭ་སྟོར་རྒྱུའི་ལས་ཀ་འདི་
ང་ལ་བྱིན་དང་། འདི་ངས་ལས་ཐུབ། ཁྱོད་ལ་དེ་མིན་གྱི་ལས་ཀ་ལས་རྒྱུ་མང་པོ་ཡོད་རྒྱུ་
རེད ཅེས་བཤད།
ཁོ་མོས་ལས་མཚམས་བཞག་ནས། ཁོས་བསམ་ཚུལ་ཧ་ཅང་ཁྱད་མཚར་ཞིག་བཏོན་
སོང་བ་དང་འདྲ་བར། ཁོ་ལ་མཚར་སྣང་དང་བཅས་བལྟས། ཁོ་མོའི་ལག་སྟེང་དུ་ཚྭ་རིམ་
པ་ཞིག་ཆགས་འདུག་ཅིང་། ཚྭའི་ནང་དུ་ཕག་ཁྲག་གསར་པ་ཅུང་འདྲེས་ཡོད་པའི་རྐྱེན་
གྱིས་ལག་རྒྱབ་ཀྱི་ཚྭའི་ཁ་མདོག་ཟིང་སྐྱ་རུ་གྱུར་ཡོད། མཇུག་མཐར་ཁོ་མོས་“འདི་བུད་
མེད་ཀྱི་ལས་ཀ་རེད།” ཅེས་བཤད།
ཆོས་དཔོན་གྱིས་ཚང་མ་ལས་ཀ་རེད། ལས་ཀ་ལས་རྒྱུ་ཧ་ཅང་མང་བས། གང་ཞིག་
བུད་མེད་ཀྱི་ལས་ཀ་ཡིན་པ་དང་། ཅི་ཞིག་སྐྱེས་པའི་ལས་ཀ་ཡིན་མིན་བརྩད་ནས་འདུག་
ཁོམ་མེད། ཁྱོད་ལ་ད་དུང་ལས་རྒྱུ་མང་བས་ཤ་ལ་ཚྭ་སྟོར་རྒྱུ་འདི་ང་ལ་སྤྲོད་ཅིག” ཅེས་
བཤད།
ཁོ་མོས་ཁོ་ལ་ཅེར་ནས་ཡུད་ཙམ་ལ་བསྡད་ཅིང་། དེ་ནས་ཆུ་ཟོའི་ནང་ནས་ཀྲིན་གྱི་ཀ་
ཏོ་རའི་ནང་དུ་ཆུ་བླུགས་ནས་རང་ཉིད་ཀྱི་ལག་པ་བཀྲུས། ཆོས་དཔོན་གྱིས་ཤ་ལེབ་མོ་ཞིག་
ལག་ཏུ་བླངས་ནས་སྟེང་དུ་ཚྭ་སྟོར། ཁོ་མོས་ད་དུང་ཡང་འགྲམ་ནས་བལྟས་ནས་འདུག
ཁོས་ཁོ་མོའི་བྱེད་སྟངས་ལྟར་ཚྭ་སྟོར་ཟིན་པའི་ཤ་ལེབ་རྣམས་ལྕགས་ཟེའུ་ནང་དུ་བསྒྲིགས།
ཁོས་ཤ་བང་རིམ་གཅིག་བསྒྲིགས་ཟིན་ནས་དེའི་སྟེང་དུ་ཚྭ་སྟོར་ཞིང་།དེ་ནས་སྟེང་དུ་ཐལ་
ལྕག་གིས་བཅག་བཅག་བྱས་ཟིན་པ་ན་ད་གཟོད་ཁོ་མོའི་འདོད་པ་ཁེངས་སོང་བ་འདྲ། ཁོ་
མོས་རང་ཉིད་ཀྱི་སྦོས་ཤིང་དཀར་པོར་གྱུར་པའི་ལག་པ་སྐམ་པོར་ཕྱིས།
ཥོམ་གྱིས་ཨ་མ། ང་ཚོས་འདི་ནས་གང་དག་འཁྱེར་དགོས།” ཞེས་བཤད།
ཁོ་མོས་ཐབ་ཚང་ནང་དུ་ཡར་ལྟ་མར་ལྟ་མགྱོགས་པོ་ཞིག་བྱས་རྗེས་ཆུ་ཟོ་དེ་འཁྱེར།
སྡེར་མ་དང་ཇ་ཕོར། ཁེམ་བུ་དང་བཟའ་གྲི། ཚེབ་ཐུར་སོགས་ཟ་མ་བཟའ་བྱེད་དང་འབྲེལ་
བ་ཡོད་པ་ཚང་མ་འཁྱེར། ཚང་མ་འཐེན་སྒམ་དེའི་ནང་དུ་བླུགས་ནས་འཁྱེར་སོང་། རྔོད་
སླང་ཆེན་པོ་དེ་དང་ཇ་རྫ་ཆེན་པོ། འཚིག་ཇའི་རྫ་མ་བཅས་འཁྱེར་དགོས་ལ། ཐབ་ཀ་གྲང་
མོར་གྱུར་ཚེ་དེའི་ནང་གི་ལྕགས་དྲའང་འཁྱེར་སོང་། དེ་མེ་འབུད་དུས་བཟང་གི་རེད། ངས་
འཁྲུད་གཞོང་འཁུར་ན་འདོད་མོད། འོན་ཀྱང་། ཤོང་གི་ཡོད་རྒྱུ་མ་རེད། ཆུ་ཟོའི་ནང་དུ་
གྱོན་གོས་བཀྲུས་ན་འགྲིག་གི་ཡོད་རྒྱུ་རེད། སྣོད་ཀ་ཆུང་ཆུང་འཁུར་བས་ཕན་མི་ཐོགས།
དངོས་པོ་ཆུང་ཆུང་རྣམས་རྫ་མ་ཆེན་པོའི་ནང་དུ་བཙོ་ཐུབ་མོད། དངོས་པོ་ཆེན་པོ་རྣམས་
སླ་ང་ཆུང་ཆུང་ནང་དུ་བཙོ་མི་ཐུབ། བག་ལེབ་སྲེག་སླང་དེ་དག་ཀྱང་འཁྱེར། ཚང་མ་
འཁྱེར་སོང་། འདི་དག་ཚང་མ་གཅིག་གི་ནང་དུ་གཅིག་བཞག་ན་ཤོང་གི་རེད།" ཅེས་
བཤད་ཅིང་། དེ་ནས་ཁོ་མོ་ལངས་ནས་བསྡད་དེ་ཐབ་ཚང་གི་ནང་དུ་མིག་བཤེར་ཞིག་བྱས་
རྗེས་“ཋོམ། ངས་ཁྱོད་ལ་འཁྱེར་ཟེར་བ་དེ་ཚང་མ་སྔོན་ལ་འཁྱེར་སོང་དང་། གཡེར་དམ་
ཆེན་པོ་དེ་དང་ཚྭ། ཛཱ་ཏི་དང་གསེད་བརྡར་སོགས་ཤུལ་དུ་ལུས་པ་ཚང་མ་ངས་འཁྱེར་
ཡོང་ཞེས་བཤད། ཁོ་མོས་སྒྲོན་མེ་ལག་ཏུ་བླངས་ནས་གོམ་ཁ་ལྗིད་ཏིག་ཏིག་གིས་ཉལ་
ཁང་དུ་སོང་། པང་གཅལ་སྟེང་དུ་ཁོ་མོའི་རྐང་རྗེན་གྱི་གོམ་པ་ལ་གོམ་སྒྲ་དབེན།
ཆོས་དཔོན་གྱིས་ཁོ་མོ་ཐང་ཆད་ཡོད་པ་འདྲ།” ཞེས་བཤད།
ཁཱོམ་གྱིས་བུད་མེད་ཚོ་ནམ་ཡང་ཐང་ཆད་ཡོད་པ་འདྲ་ཡིན། འདི་ནི་བུད་མེད་ཀྱི་
རང་གཤིས་རེད། ཆོས་ཚོགས་སྐབས་སུ་རེད་མ་གཏོགས་དེ་མིན་ནམ་རྒྱུན་ཐང་ཆཆད་ཡོད་
པ་འདྲ་ཡིན ཞེས་བཤད།
"རེད་ཡ། འོན་ཀྱང་། དེ་ལས་ཀྱང་ཐང་ཆད་འདུག ནད་ཀྱིས་མནར་བ་ལྟར་ངོ་མ་ཐང་
ཆད་འདུག
སྐབས་དེར་ཨ་མ་སྒོ་ནང་ནས་ཡོང་བཞིན་ཡོད་པས་ཁོ་མོས་སྐད་ཆ་འདི་ཐོས། ཁོ་
མོའི་ལྷོད་ལ་བབས་པའི་ངོ་གདོང་དེ་དམ་པོར་གྱུར་སོང་ལ། ཁོ་མོའི་ཤ་ཐང་བཅད་ཅིང་
ཤ་གནད་ཀྱིས་གང་བའི་ངོ་གདོང་གི་གཉེར་མ་རྣམས་ཀྱང་དེ་མ་ཉིད་དུ་ཡལ། ཁོ་མོའི་
མིག་ཟུང་དམ་དུ་བསྒྲིམས་ཤིང་ཕྲག་པ་དྲང་མོར་ལངས་ནས། སྟོང་པར་ཕུད་པའི་ཁང་པའི་
ནང་དུ་མིག་བཤེར་ཞིག་བྱས། ཁང་པའི་ནང་དུ་གད་སྙིགས་མ་གཏོགས་ཅི་ཡང་ལྷག་མེད།
པང་གཅལ་སྟེང་དུ་གཡུགས་པའི་མལ་གདན་དེ་དག་ཀྱང་མེད་པར་གྱུར་འདུག་ལ། ཡིག་
སྟེགས་རྣམས་ཀྱང་བཙོངས་ཟིན། པང་གཅལ་སྟེང་དུ་སྐྲ་ཤད་དང་བྱུག་རྫས་སྣོད་ཁ་སྟོང་
པ། དེ་མིན་རིལ་རིལ་དུ་གྱུར་པའི་ཐལ་རྡུལ་ལས་གཞན་ཅི་ཡང་མི་སྣང་། ཁོ་མོས་སྒྲོན་
མེ་པང་གཅལ་སྟེང་དུ་བཞག་ནས། དེ་གར་རྐུབ་སྟེགས་ཀྱི་ཚབ་ཏུ་སྤྱད་པའི་སྒམ་ཞིག་གི་
རྒྱབ་ཏུ་ལག་པ་བསྲིངས་ནས། ཡིག་ཆས་ཀྱི་སྒམ་ཆུང་ཞིག་ཕྱིར་བླངས། སྒམ་ཆུང་དེ་རྙིང་
ཞིང་ཐལ་རྡུལ་གྱིས་གང་བ་དང་། ཟུར་རྣམས་ལ་གས་ཁ་ཤོར། ཁོ་མོ་ཐང་ལ་བསྡད་ནས་
སྒམ་ཆུང་དེའི་ཁ་ཕྱེས། སྒམ་ཆུང་ནང་དུ་འཕྲིན་ཡིག་དང་ཚགས་པར་བཅད་ཤོག འདྲ་
པར། རྣ་ལུང་། གསེར་གྱི་ཐེལ་ལྡན་མཛུབ་དཀྲིས། མཐུད་མཚམས་གསེར་གྱི་ཨ་ལོང་
ཡིན་ཞིང་གསེང་དུ་སྐྲ་ལོ་དཀྲིས་པའི་ཆུ་ཚོད་ལུང་ཐག་བཅས་ཡོད། ཁོ་མོས་འཕྲིན་ཡིག་
དེ་དག་ལ་མཛུབ་མོས་འཇམ་པོས་རེག་ནས། ཋོམ་གྱི་ཁྲིམས་བཤེར་གནས་ཚུལ་བཀོད་
པའི་ཚགས་པར་བཅད་ཤོག་དེ་སྙོམས་པོ་བཟོས། ཁོ་མོས་སྒམ་ཆུང་དེ་ལག་ཏུ་ཡུན་རིང་
ཞིག་ལ་བཟུང་ནས་བལྟས་ཤིང་། འཕྲིན་ཡིག་རྣམས་ཡར་སློག་མར་སློག་བྱས་རྗེས་ཡང་
བསྐྱར་ཕྱིར་གོ་རིམ་བསྒྲིགས། ཁོ་མོས་བསམ་བློ་གཏོང་བཞིན། ཕྱིར་དྲན་བྱེད་བཞིན། ཁ་ཤ་
སོ་ཡིས་བསྡམས། མཇུག་མཐར་ཁོ་མོས་སེམས་ཐག་ཆོད་པ་བྱས་ནས། མཛུབ་དཀྲིས་དང་
ཆུ་ཚོད་ལུང་ཐག རྣ་ལུང་བཅས་བདམས་ཤིང་། དེ་ནས་ལག་པ་གཏིང་དུ་བསྲིངས་ནས་ཕུ་
ཐུང་སྒྲོག་མཐེབ་ཅིག་ཡར་བླངས། ཁོ་མོས་ཡིག་སྐོགས་ཤིག་ནས་འཕྲིན་ཡིག་ཕྱིར་བླངས་
རྗེས། ལག་གི་རྒྱན་ཆ་ཆུང་ཚགས་རྣམས་ཡིག་སྐོགས་ཀྱི་ནང་དུ་བཅུག་ཅིང་། ཡིག་སྐོགས་
དེ་ལྟེབས་རྩེག་བརྒྱབ་ནས་རང་ཉིད་ཀྱི་གྱོན་གོས་ཀྱི་གློ་ཁུག་ཏུ་བཅུག དེ་ནས་ཁོ་མོས་སྒམ་
གྱི་ཁ་དེ་འཇམ་ཞིང་སེམས་ཆུང་ངང་བརྒྱབ་རྗེས་མཛུབ་མོས་སྒམ་ངོས་འཇམ་པོར་ཕྱིས།
སྐབས་དེར་ཁོ་མོའི་ཁ་ཤ་ལ་བར་གསེང་དོད། དེ་ནས་ཁོ་མོ་ཡར་ལངས་ནས་སྒྲོན་མེ་ལག་
ཏུ་བཟུང་སྟེ་ཕྱིར་ཐབ་ཚང་དུ་སོང་། ཁོ་མོས་ཐབ་ཀའི་ཁ་ལེབ་བླངས་ནས་སྒམ་ཆུང་དེ་སོལ་
མེའི་ཁྲོད་དུ་དལ་མོས་འཕངས། ཚ་རླབས་ཀྱིས་མགྱོགས་པོར་ཤོག་བུ་རྣམས་སྨུག་པོ་བཟོས་
སོང་ལ། མེ་ལྕེ་ཞིག་གིས་སྒམ་གྱི་ངོས་དང་སྟེང་དུ་ལྕེ་ལྡག་བྱས། ཁོ་མོས་ཐབ་ཀའི་ཁ་ལེབ་
ཕྱིར་བརྒྱབ་པ་ན་མེ་ཕུང་གིས་དབུགས་རིང་ཞིག་བླངས་ནས་སྒམ་དེ་ཁམ་གྱིས་ཟོས་སོང་།
སྒོ་རའི་ནང་གི་སྒྲོན་མེའི་འོད་ཀོར་འོག་ཏུ། ཨ་ཕ་དང་ཨལ་གཉིས་ཀྱིས་ཅ་ལག་རྣམས་
དོས་འཁོར་གྱི་སྟེང་དུ་རྩིག་བཞིན་ཡོད། དོས་འཁོར་ལ་ཆག་སྐྱོན་འབྱུང་སྲིད་པས། ལག་
ཆ་ཚང་མ་ལེན་བདེ་བ་བྱས་ཏེ་ཆེས་འོག་ཏུ་བཞག་ཅིང་། དེའི་སྟེང་དུ་གྱོན་གོས་ཀྱི་སྒམ་
དང་རྩྭ་རས་ཁུག་མ་རུ་བཅུག་པའི་ཐབ་ཆས་རྣམས་བཞག སྡེར་མ་དང་ཁེམ་ཐུར་སོགས་
སོ་སོའི་སྒམ་ནང་དུ་བཅུག་ཅིང་། དེ་ནས་ཆུ་གསོག་ཟོ་བ་དེ་དེ་ཚོའི་རྒྱབ་ཏུ་བཞག ཁོ་
ཚོས་དོས་པོ་རྩིག་སྐབས་ངོས་རྣམས་གང་ཐུབ་ཐུབ་ཀྱིས་སྙོམས་པོ་བྱས་ཤིང་། སྒམ་རྣམས་
ཀྱི་བར་གསེང་དུ་མལ་གཟན་བཙངས། དེ་ནས་ཁོ་ཚོས་སྟེང་རིམ་དུ་མལ་གདན་བཏིངས་
ནས་གཞུག་སྒམ་གྱི་མཐོ་དམའ་དང་མཉམ་པར་བྱས། མཇུག་མཐར་ཁོ་ཚོས་དོས་ཕུང་གི་
སྟེང་དུ་རས་རྒོད་ཡུག་ཆེན་དེ་བཀབ། ཨལ་གྱིས་རས་རྒོད་ཀྱི་སྣེ་ཟུར་དུ་དབྱིན་ཁྲེ་གཉིས་
རེའི་མཚམས་སུ་བུ་ག་རེ་ཕུག་ནས་ནང་དུ་ཐ་གུ་ཕྲ་མོ་རེ་དྲངས་ཤིང་། ཐ་གུ་རྣམས་དོས་
འཁོར་གྱི་སྐྱོར་མདའི་སྟེང་དུ་བཅིངས།
ཨལ་གྱིས་“ ཡ། ད་གལ་སྲིད་ཆར་པ་བབས་ན་ང་ཚོས་འདི་སྐྱོར་མདའ་གོང་མའི་སྟེང་
དུ་བཅིངས་ཆོག་ལ། བཟའ་མི་རྣམས་དེའི་འོག་ཏུ་འཛུལ་ནས་བསྡད་ན་རློན་པ་མི་ཆགས།
མདུན་ཕྱོགས་མཐོ་བས་སྐམ་ས་ངེས་ཅན་ཞིག་ཡོད་ངེས་རེད།" ཅེས་བཤད།
ཨ་ཕས་"བསམ་ཚུལ་ཡག་པོ་འདུག ཅེས་བསྟོད་བསྔགས་གནང་།
ཨལ་གྱིས་དེས་ག་ལ་ཚད། ང་ཚོར་ཤིང་ལེབ་རིང་པོ་ཞིག་རྙེད་མ་ཐག་ཏུ། ངས་དེས་
དཀྱིལ་ཀ་བྱས་ཏེ་འཛུགས་རྒྱུ་ཡིན་ལ། དེའི་སྟེང་དུ་རས་རྒོད་བསྐྱོན་ནས་ཕར་ཚུར་དུ་
འཐེན་པ་ཡིན་ན། བཟའ་མི་ཚོའི་སྟེང་དུ་ཉི་འོད་ཀྱང་མི་ཕོག” ཅེས་བཤད།
ཨ་ཕས་འཐད་པའི་རྣམ་འགྱུར་དང་བཅས་"འདི་ཁྱོད་ཀྱི་སེམས་ལ་ཅིའི་ཕྱིར་སྔ་ཙམ་
ནས་མ་འཁོར་བ་ཡིན ཞེས་བཤད།
ཨལ་གྱིས་ང་ལ་དུས་ཚོད་མ་བྱུང་ཅེས་བཤད།
"ཁྱོད་ལ་དུས་ཚོད་མ་བྱུང་ཟེར་བ་ཡིན་ནམ། ཨལ། ལ་ལུང་ཀུན་ཏུ་སྤྱང་ཁྱི་བཞིན་ཕོ་
ཉུལ་ལ་འགྲོ་བར་ཁྱོད་ལ་དུས་ཚོད་འདུག་ཨ། འདས་པའི་གཟའ་འཁོར་གཉིས་ཀྱི་རིང་ལ་
ཁྱོད་གང་དུ་ཕྱིན་པ་སུས་ཤེས།”
ཨལ་གྱིས་མི་ཞིག་རང་ཡུལ་དང་ཁ་འབྲལ་གྱི་ཡོད་དུས། བྱེད་དགོས་པའི་དོན་དག་
མང་པོ་ཡོད་རྒྱུ་རེད།" ཅེས་བཤད་པ་དང་། དེ་ནས་ཁོའི་གདེང་ཚོད་ཅུང་ཉམས་ནས་ཨ་
24I

ཞེ་སྡང་གི་རྒན་འབྲུམ།
ཕ། ཁྱོད་རང་འགྲོ་རྒྱུར་དགའ་ཡི་འདུག་གམ། ཨ་ཕ།” ཞེས་དྲིས།
ཅི་ཟེར། རེད་ཡ། ལོས་དགའ། དེ་མིན་ཅི་བྱེད། ང་ཚོས་འདི་རུ་སྡུག་མྱོང་རྒྱུ་ཡོད་ཚད་
མྱངས་ཡོད། གཞན་ཡུལ་དེ་མི་འདྲ་བ་ཞིག་ཡིན་པ་བཤད་ཅི་ལ་དགོས། དེར་ལས་ཀ་ལས་
རྒྱུ་རྫོགས་མེད་ཡོད་ལ། ཡོད་ཚད་ཡག་པོ་དང་སྔོ་ལྗང་ཡིན་པ་རེད། ཁང་པ་དཀར་པོ་ཆུང་
ཆུང་དང་དེ་དག་གི་མཐའ་འཁོར་དུ་སྐྱེ་བའི་ཚ་ལུ་མའི་སྡོང་པོ།"
“ ག་ས་གང་དུ་ཚ་ལུ་མའི་སྡོང་པོ་ཡོད་པ་རེད་དམ།
“ཨུན། ག་ས་གང་དུ་ཡོད་མེད་མི་ཤེས་མོད། འོན་ཀྱང་། སྡོང་པོ་མང་པོ་ཡོད་པ་ཐག་
ཆོད་རེད
ཞོགས་པའི་སྐྱ་མདའ་ཐོག་མ་བཏང་བྱུང་ལ། ཁོ་ཚོའི་ལས་ཀའང་གྲུབ་སོང་། ཕག་ཤའི་
ལྕགས་ཟེའུ་གྲ་སྒྲིག་ཟིན་ལ། ཁྱིམ་བྱའི་གཟེབ་ཁང་ཡང་སྟེང་དུ་འཇོག་ཆོག་ཆོག་རེད། ཨ་
མས་རྔོད་སླང་གི་ཁ་ཕྱེས་ནས་ཕག་ཤའི་རུས་པ་རྣམས་ཕྱིར་བླངས་བྱུང་། རུས་པ་དེ་རྣམས་
སོབ་སོབ་དང་སྨུག་པོར་གྱུར་འདུག་ཅིང་། སྟེང་དུ་རུས་འཐོག་བྱེད་རྒྱུའི་ཤ་མང་པོ་ཡོད།
རུ་ཐེ་གཉིད་ལས་སད་ཙམ་བྱས་བྱུང་ལ། དེ་ནས་སྒམ་ཐོག་ནས་མར་ཤུད་ནས་ཡང་བསྐྱར་
ཕྱིར་གཉིད་སོང་། འོན་ཀྱང་། བཟའ་མི་ཆེན་པོ་རྣམས་སྒོ་ཁ་རུ་ལངས་ནས་འདར་སིག་
ཅུང་རྒྱག་བཞིན་སོབ་སོབ་ཏུ་གྱུར་པའི་རུས་པ་འཐོག་བཞིན་གདའ།
ཋོམ་གྱིས་ཨ་ཕྱི་དང་ཨ་མེས་གཉིས་ཀ་གཉིད་ལས་སློང་དགོས་རྒྱུ་རེད། དེ་རིང་གི་
འགྲུལ་བཞུད་ལ་གྲ་སྒྲིག་བྱས་ན་འགྲིག་རྒྱུ་རེད།” ཅེས་བཤད།
ཨ་མས་"འགྲོ་ཁ་བར་དུ་མ་བོས་ན་སྙམ། ཁོ་ཚོར་མཚོན་ན་གཉིད་རྒྱུ་གལ་ཆེ། རུ་ཐེ་
དང་ཝིན་ཧྥིལད་གཉིས་ཀྱང་ཡག་པོ་ཉལ་རྒྱུ་མ་བྱུང་།” ཞེས་བཤད།
ཨ་ཕས་" ཁོ་ཚོ་དོས་ཕུང་གི་སྟེང་དུ་གཉིད་བསྡད་ན་ཆོག་ལ། སྟེང་དུ་སྐྱིད་པོ་བདེ་མོ་
ཡིན་རྒྱུ་རེད ཅེས་བཤད།
གློ་བུར་དུ་ཁྱི་གཉིས་ཀ་ཐལ་རྡུལ་ཁྲོད་ནས་ཡར་ལངས་ཏེ་རྣ་བས་ཉན་ནས་བསྡད་
ཅིང་། དེ་ནས་ངར་སྒྲ་དང་བཅས་མུན་ནག་ཁྲོད་དུ་ཟུག་བཞིན་བརྒྱུགས། ཨ་ཕས་ད་ཡང་
ཅི་ཞིག་རེད།" ཅེས་དྲིས། དེ་ནས་ཅུང་ཙམ་རྗེས་ནས། ཁོ་ཚོས་མི་ཞིག་གིས་ཁྱི་གཉིས་ལ་
སྐད་ངོ་སྦྱིན་བཞིན་པ་ཐོས་བྱུང་ལ། དེ་དང་ཆབས་ཅིག་ཏུ་ཁྱི་གཉིས་ཀྱི་ཟུག་སྐད་ཇེ་འཇམ་
དུ་གྱུར། དེ་ནས་གོམ་སྒྲ་ཞིག་དང་བཅས་མི་ཞིག་ཚུར་སླེབས་བྱུང་ལ། དེ་ནི་མུ་ལེ་གྷི་རེབ་
རེད། ཁོས་ཞྭ་མོ་དམའ་སར་འཐེན་ཡོད།
ཁོ་ཉེ་སར་ཡོང་ནས་གཟབ་གཟབ་ངང་་ཡུལ་མི་ཚོ། ཞོགས་པ་བདེ་ལེགས།” ཞེས་
བཤད།
ཨ་ཕས་། མུ་ལེ་རེད་འདུག་ཨ། ཞེས་བཤད་ཅིང་། དེ་ནས་ཁོའི་ལག་གི་ཕག་གི་
རྐང་རུས་དེ་གཡུག་གཡུག་བྱེད་བཞིན་ནང་དུ་སོང་ནས་རང་ཉིད་ལའང་རུས་པ་གཏོག་
རྒྱུ་འཁྱེར་ཤོག མུ་ལེ།" ཞེས་བཤད།
མུ་ལེ་ཡིས་ཨོ། མི་དགོས། ང་དེ་འདྲ་ལྟོགས་ཀྱི་མི་འདུག ཅེས་བཤད།
ཨ་ཕས་ཟོ་ཡ། མུ་ལེ། ཟོ། འདིར་ཤོག” ཅེས་བཤད་རྗེས་ཁང་པའི་ནང་དུ་སོང་ནས་
རྩིབ་རུས་སྤར་མོ་གང་འཁྱེར་ནས་སླེབས།
མུ་ལེ་ཡིས་“ངས་ཁྱོད་ཚོའི་ཟ་མ་བཟའ་དགོས་བསམ་ནས་ཡོང་བ་མིན། ང་རང་འདི་
ཕྱོགས་སུ་འཁྱམ་ཉུལ་གྱིས་ཡོང་བ་ཡིན་ལ། ཁྱོད་ཚང་འགྲོ་བཞིན་ཡོད་དམ་མེད། ཡོད་ན་
བདེ་མོ་ཞུ་དགོས་བསམ་ནས་ཡོང་བ་ཡིན།” ཞེས་བཤད།
ཨ་ཕས་“ཅུང་མ་འགོར་བར་ལམ་ལ་འབུད་རྒྱུ་ཡིན། ཁྱོད་རང་འདི་ལས་ཆུ་ཚོད་གཅིག་
ཙམ་གྱིས་འཕྱི་ནས་ཡོང་ན། ཁྱོད་ང་ཚོ་ལ་ཐུག་ཡོད་རྒྱུ་མ་རེད། ལྟོས་དང་། ཚང་མ་གྲ་སྒྲིག་
ཟིན།" ཞེས་བཤད།
མུ་ལེ་ཡིས་ཅ་ལག་ཚང་མ་ཡོངས་སུ་བརྩིགས་ཟིན་པའི་དོས་འཁོར་ལ་ལྟ་བཞིན་ཚང་
མ་བསྡུ་གསོག་བྱས་འདུག་ཨ། མཚམས་ལ་ལར་ངས་ཀྱང་རང་ཉིད་སོང་ནས་ཁྱིམ་མི་
འཚོལ་ཐུབ་ན་ཨང་སྙམ་གྱི་འདུག ཅེས་བཤད།
ཨ་མས་ཁྱོད་ཀྱིས་ཁོ་ཚོ་ཁ་ལི་ཧྥོར་ནེ་ཡ་ན་ག་འདྲ་ཡིན་པའི་གནས་ཚུལ་གོ་ཨེ་བྱུང་།
ཞེས་དྲིས།
མུ་ལེ་ཡིས་མ་གོ ངས་ཅི་ཡང་གོ་མ་བྱུང་། འོན་ཀྱང་། ང་སྦྲགས་ཁང་དུ་འཕྲིན་ཡིག་
སླེབས་ཡོད་མེད་བལྟ་རུ་ཡང་མ་སོང་། ང་ཡང་ཉིན་གཅིག་ལ་ཁ་འབྲལ་དགོས་རྒྱུ་རེད།
ཅེས་བཤད།
ཨ་ཕས་"མར་སོང་ནས་ཨ་ཕྱི་དང་ཨ་མེས་གཉིས་ཀ་གཉིད་ལས་སློངས་ཤིག སོང་ནས་
ཁོ་ཚོར་ཟ་མ་བཟའ་རུ་ཤོག་ལོབ། ང་ཚོ་ཅུང་མ་འགོར་བར་ལམ་ལ་འབུད།" ཅེས་བཤད་
པས། ཨལ་ནི་འབྲུ་ཁང་གི་ཕྱོགས་སུ་འཁྱམ་ཉུལ་ལྟ་བུས་འགྲོ་བཞིན་“མུ་ལེ། ཁྱོད་རང་ང་
ཚོ་དང་མཉམ་དུ་འགྲོ་འདོད་དམ། ང་ཚོས་ཁྱོད་རང་ཨེ་ཤོང་བལྟ་ཆོག” ཅེས་བཤད།
མུ་ལེ་ཡིས་རྩིབ་བུའི་སྣེ་ནས་ཤ་ཁམ་གང་བཏོགས་ནས་སོ་བལྡད་བྱས་རྗེས་མཚམས་
ལ་ལར་ང་རང་དངོས་གནས་འགྲོ་འདོད། འོན་ཀྱང་། ངས་རང་ཉིད་འགྲོ་རྒྱུ་མིན་པ་ཤེས་
ཀྱི་ཡོད། ངས་རང་ཉིད་དུར་ཁྲོད་ཀྱི་འདྲེ་ལྡོམ་ཞིག་དང་འདྲ་བར། འབྲོ་བཞིན་འབྲོ་
བཞིན་དང་སྦེད་བཞིན་སྦེད་བཞིན་འདུག་རྒྱུ་ཡིན་པ་གསལ་པོ་ཤེས་ཀྱི་ཡོད། ཅེས་བཤད།
ནོ་ཡ་ཡིས་"ཉིན་གཅིག་ལ་ཁྱོད་རང་ཞིང་ཁའི་ནང་ནས་འཆི་རྒྱུ་རེད་ཡ། མུ་ལེ།” ཞེས་
བཤད།
དེ་ངས་ཤེས། ངས་དེ་ཐད་ལ་བསམ་བློ་བཏང་མྱོང་། མཚམས་ལ་ལར་དེ་ནི་ཅི་འདྲའི་
ཁེར་རྐྱང་ཞིག་ཡིན་ནམ་སྙམ་ལ། མཚམས་ལ་ལར་དེ་ཡང་ཅི་སྐྱོན་སྙམ་ལ། ཡང་སྐབས་
ལ་ལར་དེ་འདྲ་ཡིན་ན་དངོས་གནས་བཟང་ཨང་ཡང་སྙམ། དེར་ཁྱད་པར་ཅི་ཡང་མེད།
འོན་ཀྱང་། ཁྱོད་ཚོ་ངའི་ཁྱིམ་མི་ཚོ་དང་འཕྲད་ན། རེད། འདི་ནི་ང་འདིར་ཡོང་དོན་ངོ་མ་
ཁོ་ཚོར་དེ་ཡིན། གལ་སྲིད་ཁ་ལི་ཧྥོར་ནེ་ཡ་ནས་ཁྱོད་ཚོ་ངའི་ཁྱིམ་མི་ཚོ་དང་འཕྲད་ན།
ང་འདི་གར་བདེ་མོ་རེད་ལབ་རོགས། འདི་གར་ངའི་འཚོ་བ་མི་བཟང་རྒྱུ་མི་འདུག་ལབ་
ཤོག ངས་འདི་ལྟར་འཚོ་བ་རོལ་ནས་ཡོད་པ་ཁོ་ཚོར་ཤེས་སུ་མ་འཇུག ང་ལ་སྒོར་མོ་རག་
མ་ཐག་ཏུ་ང་ཡང་དེ་ཕྱོགས་སུ་ཡོང་གི་ཡིན་ལབ་ཤོག་
ཨ་མས་"དེས་ན་ཁྱོད་རང་ཡོང་གི་ཡིན་ནམ།" ཞེས་དྲིས།
མུ་ལེ་ཡིས་སྐད་མགོ་དམའ་མོས་མིན། མིན། ང་འགྲོ་རྒྱུ་མིན། ང་གཞན་དུ་འགྲོ་མི་
ཐུབ། ང་འདི་རུ་འདུག་དགོས་ཀྱི་ཡོད། དུས་སྐབས་འདིའི་ཅུང་སྔ་ཡིན་ན་ང་སོང་ཡོད་ཀྱང་
སྲིད་མོད། འོན་ཀྱང་། ད་ལྟ་འགྲོ་མི་ཐུབ། མི་ཞིག་ཡིན་ན་བསམ་བློ་གཏོང་དགོས་ལ། དོན་
དག་རྟོགས་དགོས། ང་གཏན་དུ་འགྲོ་རྒྱུ་མིན།” ཞེས་བཤད།
སྐྱ་རེངས་ཀྱི་འོད་སྣང་དེ་ད་ལྟ་ཇེ་གསལ་དུ་འགྲོ་བཞིན་ཡོད་ཅིང་། དེས་སྒྲོན་མེའི་
འོད་དེ་ཅུང་མི་གསལ་བ་བྱས་ཡོད། ཨལ་ཕྱིར་སླེབས་ཤིང་། ཨ་མེས་ཀྱིས་གཟུགས་པོ་གཡོ་
བཞིན་རྐང་པ་འཐེན་བཞིན་ཁོའི་འགྲམ་ནས་ཡོང་གི་འདུག ཨལ་གྱིས་ཁོ་གཉིད་མི་འདུག
ཁོ་འབྲུ་ཁང་གི་རྒྱབ་ལོགས་སུ་བསྡད་འདུག བལྟས་ཡོང་ན་ཁོ་ལ་གཅིག་འགྲིག་མེད་པ་
འདྲ།" ཞེས་བཤད།
ཨ་མེས་ཀྱི་མིག་ལ་ཉོབ་མདངས་བབས་འདུག་ཅིང་། ནམ་རྒྱུན་གྱི་མ་རབས་ཀྱི་མིག་
མདངས་དེ་ཡང་མཐོང་རྒྱུ་མེད། ཨ་མེས་ཀྱིས་"ང་ལ་མ་འགྲིག་པ་ཅི་ཡང་མེད། ང་འགྲོ་རྒྱུ་
མིན།” ཞེས་བཤད།
ཨ་ཕས་འགྲོ་རྒྱུ་མིན་ཨེ། ཁྱོད་འགྲོ་རྒྱུ་མིན་ཟེར་ན་ཅི་རེད། འདིར་ང་ཚོས་ཚང་མ་བསྡུ་
གསོག་བྱས་ནས་འགྲོ་ཆོག་ཆོག་བྱས་ཡོད། ང་ཚོ་འགྲོ་དགོས། ང་ཚོར་བསྡད་ནས་འདུག་
ས་མེད།” ཅེས་བཤད།
ཨ་མེས་ཀྱིས་“ངས་ཁྱོད་ཚོ་སྡོད་ཟེར་གྱི་མེད། ཁྱོད་ཚོ་འཆར་གཞི་ལྟར་དུ་སོང་ཞིག ང་
ཡིན་ན། ང་འདུག་རྒྱུ་ཡིན། ངས་བསམ་བློ་བཏང་བ་ཡིན། མཚན་མོ་ཧྲིལ་པོར་བསམ་བློ་
བཏང་བ་ཡིན། འདི་ངའི་ཕ་ཡུལ་རེད། ང་ས་འདིའི་མི་རེད། ས་དེ་གར་རྒུན་འབྲུམ་སྐྱེས་
ནས་མི་ཚོའི་ཉལ་སའི་སྟེང་དུ་དཔྱངས་ཡོད་ནའང་དེ་ང་ལ་དགོས་དོན་མེད། ང་འགྲོ་རྒྱུ་
མིན། ཡུལ་འདི་བཟང་རྒྱུ་མེད་མོད། འོན་ཀྱང་། འདི་ངའི་ཕ་ཡུལ་རེད། མིན། ཁྱོད་ཚོ་སོང་
ཞིག རང་ཉིད་སྐྱེས་སའི་ས་འདི་ནས་ང་འདུག་རྒྱུ་ཡིན། ཞེས་བཤད།
ཚང་མ་ཁོའི་མཐའ་རུ་འདུས་ཤིང་། ཨ་ཕས་“ཁྱོད་འདུག་ཐུབ་རྒྱུ་མ་རེད། ཨ་མེས། ས་
འདི་འདྲུད་འཐེན་གྱི་ཐག་འཁོར་འོག་ཏུ་འགྲོ་བཞིན་པ་རེད། སུས་ཁྱོད་ལ་ཟ་མ་བཟོ་རྒྱུ་
རེད། ཁྱོད་ཀྱིས་འཚོ་བ་ཇི་ལྟར་སྐྱེལ་ལམ། ཁྱོད་འདིར་འདུག་མི་རུང་། ཁྱོད་ལ་ལྟ་སྐྱོང་
བྱེད་མཁན་གཅིག་ཀྱང་མེད་པས་ཁྱོད་རང་ལྟོགས་ཤི་ཐེབས་རྒྱུ་ལས་མེད། ཅེས་བཤད།
ཨ་མེས་ངུ་བཞིན་དུ་ལྟས་ངན། ང་ལོ་ལོན་ཞིག་ཡིན་པ་བདེན་རུང་། ངས་ད་རུང་རང་
ཉིད་བདག་སྐྱོང་བྱེད་ཐུབ། མུ་ལེ་ཡིས་ཀྱང་ཁ་ཡག་པོ་སོས་ཡོད་པ་མ་རེད་དམ། ཁོས་ཁ་
སོས་ན་ངས་ཀྱང་སོས་ཀྱི་རེད། ང་འགྲོ་རྒྱུ་མིན་པ་ཐག་ཆོད་ཡིན། ཁྱོད་ཚོས་ང་ལ་ཁ་ཡ་
བྱེད་མི་དགོས། ཁྱོད་ཚོས་ཨ་ཕྱི་འཁྲིད་འདོད་ན་འཁྲིད་སོང་། ང་འགྲོ་རྒྱུ་མིན། དེ་ཐད་ལ་
མང་པོ་བཤད་རྒྱུ་མེད།" ཅེས་བཤད།
ཨ་ཕ་ཐབས་ཤེས་ཟད་ནས་“ང་ལ་གཅིག་ཉོན་དང་། ཨ་མེས། ང་ལ་སྐར་མ་གཅིག་རིང་
ཉོན་དང་།" ཤེས་བཤད།
ཉན་རྒྱུ་མིན། ང་རང་གི་ཐག་གཅོད་ངས་ཁྱོད་ཚོར་བཤད་ཟིན་པ་ཡིན།”
ཥོམ་གྱིས་རང་ཉིད་ཀྱི་ཨ་ཕའི་ཕྲག་པ་ནས་འཐེན་བཞིན་ཨ་ཕ། ཁང་པའི་ནང་དུ་
གཅིག་ཤོག་དང་། ངས་ཁྱོད་ལ་བཤད་རྒྱུ་ཞིག་ཡོད།” ཅེས་བཤད། ཁོ་ཕ་བུ་གཉིས་ཁང་
པའི་ཕྱོགས་སུ་འགྲོ་བཞིན་པའི་སྐབས་སུ་ཋོམ་གྱིས་"ཨ་མ། འདིར་སྐར་མ་གཅིག་རིང་ཤོག་
དང་།” ཞེས་བོས།
ཐབ་ཚང་ནང་དུ་སྒྲོན་མེ་གཅིག་སྤར་འདུག་ཅིང་། ཕག་གི་རུས་པ་རྣམས་ད་དུང་ཡང་
མཐོན་པོར་སྤུངས་འདུག ཋོམ་གྱིས་"ཨ་མེས་ཀྱིས་ཅི་ཞིག་བཤད་བསམ་ན་ཁོ་ལ་བཤད་
པའི་ཐོབ་ཐང་ཡོད་པ་རེད། འོན་ཀྱང་། ཁོ་འདུག་ཏུ་འཇུག་མི་རུང་། དེ་ང་ཚོ་ཚང་མས་
ཤེས་གསལ་རེད།” ཅེས་བཤད།
ཨ་ཕས་རེད་ཡ། ཁོ་འདུག་ཏུ་འཇུག་ག་ལ་རུང་།" ཞེས་བཤད།
“གལ་སྲིད་ང་ཚོས་ཁོ་བཟུང་ནས་དཀྱིགས་ཏེ་འཁུར་ཐབས་བྱས་ན་ང་ཚོས་ཁོ་རྨས་
རྒྱུ་རེད་ལ། ཁོ་ཁོང་ཁྲོ་ཟོས་ནས་ཁོ་རང་ཉིད་ཀྱང་རྨས་རྒྱུ་རེད། ད་ལྟ་ང་ཚོས་ཁོ་ལ་རྩོད་
པ་བརྒྱབ་ནའང་མི་ཕན། གལ་སྲིད་ང་ཚོས་ཁོ་བཟི་རུ་འཇུག་ཐུབ་རྒྱུ་ན་གནད་དོན་ཆེན་
པོ་ཡོད་རྒྱུ་མ་རེད། ཆང་དཀར་ཨེ་ཡོད།"
ཨ་ཕས་"མེད། ང་ཚོའི་ཁྱིམ་ལ་ཆང་རག་ཐིགས་པ་ཙམ་ཡང་མེད་ལ་ཇོན་ལའང་ཡོད་
རྒྱུ་མ་རེད། ཁོས་ཆང་རག་མི་འཐུང་བའི་སྐབས་སུ་ཁྱིམ་ནས་ཆང་ཐིགས་པ་ཙམ་ཡང་ཉར་
གྱི་མེད ཅེས་བཤད།
ཨ་མས་ཁོམ། ཝིན་ཧྥིལད་ཀྱི་རྣ་བ་ན་སྐབས་བླངས་ཡོང་བའི་གཉིད་སྨན་དམ་བེ་
ཕྱེད་ཀ་ཞིག་ཡོད་པས། ཁྱོད་ཀྱིས་བལྟས་ན་དེས་བེད་ཆོད་རྒྱུ་ཨེ་རེད། ཝིན་ཧྥིལད་ཀྱི་རྣ་བ་
ན་བ་ཧ་ཅང་ཚབས་ཆེན་ཡིན་དུས་ངས་ཁོ་ལ་སྨན་དེ་བླུད་ནས་གཉིད་བཅུག་པ་ཡིན།
ཞེས་བཤད།
ཁཱོམ་གྱིས་་བེད་ཆོད་སྲིད། འཁྱེར་ཤོག ཨ་མ། གང་ལྟར་ཚོད་ལྟ་ཞིག་བྱེད། ཅེས་བཤད།
ཨ་མས་“ངས་དེ་གད་སྙིགས་ཀྱི་གྲས་སུ་འཕངས་པ་ཡིན།” ཞེས་བཤད་ཅིང་། དེ་ནས་
ཁོ་མོས་སྒྲོན་མེ་དེ་འཁྱེར་ནས་སྒོར་བུད། ཡུད་ཙམ་རྗེས་ནས་ཁོ་མོས་ནང་དུ་སྨན་ནག་པོ་
ཕྱེད་ཙམ་ཡོད་པའི་དམ་བེ་ཞིག་འཁྱེར་ནས་ཕྱིར་སླེབས།
ཋོམ་གྱིས་དེ་ཁོ་མོའི་ལག་ནས་ཚུར་བླངས་ཏེ་བྲོ་བ་ཞིག་མྱངས་རྗེས་“བྲོ་བ་སྡུག་པོ་མ་
རེད། འཚིག་ཇ་ནག་པོ་ཁ་མོ་ཕོར་གང་བསྐོལ་ནས་ནང་དུ་ཁེམ་བུ་གང་བླུགས་ཤིག ཅུང་
མང་ན་བཟང་རྒྱུ་རེད། ཁེམ་བུ་གཉིས་འདྲ་བླུགས་ཤིག ཅེས་བཤད།
ཨ་མས་ཐབ་ཀའི་ཁ་ཕྱེས་ནས་ཇ་རྫ་ཐད་ཀར་མེ་སོལ་གྱི་འགྲམ་དུ་བཞག་ཅིང་། དེའི་
ནང་དུ་ཁོ་མོས་ཆུ་དང་འཚིག་ཇ་ཚད་ལ་འཇལ་ནས་བླུགས་རྗེས་"ཁོ་ལ་ལྕགས་ཀྲིན་ཞིག་
གི་ནང་ནས་བླུད་རྒྱུ་མ་གཏོགས་ཐབས་ཤེས་མི་འདུག ང་ཚོས་ཇ་ཕོར་ཚང་མ་བསྡུ་གསོག་
བྱས་ཟིན ཞེས་བཤད།
ཋོམ་དང་ཨ་ཕ་གཉིས་ཀ་ཁང་པའི་ཕྱིར་བུད་ཅིང་། སྐབས་དེར་ཨ་མེས་ཀྱིས་“ངས་གང་
ཞིག་བྱེད་རྒྱུ་ཡིན་མིན་ང་རང་ཉིད་ལ་ཐག་གཅོད་བྱེད་པའི་ཐོབ་ཐང་ཡོད་པ་རེད། ཐག་
གཅོད་... ། སུ་ཞིག་གིས་ཤ་རྩིབ་བཟའ་བཞིན་ཡོད་དམ། ཞེས་བཤད།
ཥོམ་གྱིས་"ང་ཚོས་ཟོས་ཟིན་པ་ཡིན། ཨ་མས་ཁྱོད་ལ་འཚིག་ཇ་བསྐོལ་ནས་རྩིབ་བུ་སྲོ་
བཞིན་འདུག” ཅེས་བཤད།
ཨ་མེས་ཁང་པའི་ནང་དུ་སོང་ནས་འཚིག་ཇ་བཏུང་ཞིང་རྩིབ་བུ་ཟོས། སྐྱ་རེངས་
འོད་སྣང་ཁྲོད་དུ་ལངས་པའི་ཕྱི་རོལ་གྱི་མི་ཚོགས་འདིས་སྒོ་ནང་ནས་ཁོ་ལ་ཡར་ལྟད་
མོར་བལྟས། ཨ་མེས་ཀྱིས་ཐོག་མར་གླལ་ཁ་བྱས་བྱུང་ལ། རིམ་བཞིན་གཉིད་ཅོག་བརྒྱབ་
ཅིང་། དེ་ནས་ཁོས་རང་ཉིད་ཀྱི་ལག་པ་སྒྲོག་ཙེའི་སྟེང་དུ་གོར་གོར་གྱིས་བཞག་ནས་མགོ་
བོ་དེའི་སྟེང་དུ་བསྙེས་ཏེ་གཉིད་སོང་།
ཋོམ་གྱིས་གང་ལྟར་ཁོ་ཐང་ཡང་ཆད་འདུག ཁོ་དེ་ལྟར་ཞོག་ཅིག” ཅེས་བཤད།
ད་ལྟ་ཁོ་ཚོ་གྲ་སྒྲིག་ཨང་གསར་རེད། ཨ་ཕྱི་མགོ་འཐོམས་ཤིང་ཅི་ཡིན་མ་ངེས་པའི་སྒོ་
ནས་"ཅི་རེད། འདི་འདྲའི་སྔ་མོ་ཞིག་ནས།” ཞེས་དྲིས། འོན་ཀྱང་། ཁོ་མོས་གྱོན་གོས་གྱོན་
འདུག་ལ་གང་བྱེད་དེ་བསྟུན་གྱི་རྣམ་འགྱུར་མངོན་ཡོད། རུ་ཐེ་དང་ཝིན་ཧྥིལད་གཉིས་
གཉིད་ལས་སད་འདུག་མོད། འོན་ཀྱང་། ཐང་ཆད་དྲགས་པའི་རྐྱེན་གྱིས་ད་དུང་ཡང་
གཉིད་མ་སད་རེད། ས་གཞི་ཆེན་མོའི་སྟེང་དུ་འོད་སྣང་ཇེ་གསལ་ནས་ཇེ་གསལ་དུ་འགྲོ་
བཞིན་ཡོད། མཇུག་མཐར་བཟའ་མི་ཚོའི་འགུལ་སྐྱོད་ཡོངས་སུ་མཚམས་ཆད་ནས་ཚང་
མ་དེ་གར་ལངས་ནས་བསྡད། རང་ཡུལ་དང་ཁ་འབྲལ་བའི་གོམ་པ་དང་པོ་དེ་སུས་ཀྱང་སྤོ་
མ་འདོད་པ་འདྲ། ད་ལྟ་རང་ཡུལ་དང་འབྲལ་བའི་དུས་ཚོད་དངོས་སུ་སླེབས་པས། ད་ནི་
ཁོ་ཚོ་ཡང་ཨ་མེས་དང་འདྲ་བར་སྔངས་སྐྲག་སྐྱེ་བཞིན་གདའ། འབྲུ་ཁང་དེ་འོད་སྣང་ཁྲོད་
ནས་རང་གཟུགས་མངོན་བཞིན་པ་མཐོང་ཞིང་། སྒྲོན་མེའི་འོད་མདངས་ཀྱང་མོག་མོག་ཏུ་
གྱུར་ནས་འོད་ཀོར་སེར་པོ་དེ་ཡང་ཡོངས་སུ་ཉམས་ཟིན། ད་ལྟ་ནམ་མཁའི་སྐར་ཚོགས་
ཀྱང་སྐོར་དང་སྐོར་བྱས་ནས་ནུབ་ཕྱོགས་ཀྱི་མཁའ་དབྱིངས་སུ་མི་མངོན་པར་འགྱུར་
བཞིན་ཡོད། བཟའ་མི་ཚོ་ད་དུང་ཡང་གཉིད་ལངས་བྱེད་མཁན་དང་འདྲ་བར། མིག་ཟུང་
ལ་གཏད་ཡུལ་ངེས་ཅན་མེད་པར་ཞོགས་པའི་སྐྱ་རེངས་འོག་གི་ས་གཞི་ཧྲིལ་པོ་དང་། ཡུལ་
འདིའི་རི་ཆུ་ལུང་གསུམ་ལ་རྒྱང་མིག་བལྟས་ནས་གདའ།
མུ་ལེ་གྷི་རེབ་ནི་སྨྱོན་པ་ཞིག་དང་འདྲ་བར་ཡར་འགྲོ་མར་འགྲོ་བྱེད། ཁོས་དོས་འཁོར་
གྱི་སྐྱོར་མདའི་བར་ནས་ནང་དུ་ལྟ་ཞིང་། དོས་འཁོར་གྱི་རྒྱབ་ཏུ་དཔྱངས་པའི་ཟུར་ཉར་
འགྱིག་འཁོར་མཐེབ་མོས་གནོན། མཇུག་མཐར་ཁོ་ཁོམ་གྱི་འགྲམ་དུ་ཡོང་ནས་ཁྱོད་རང་
གིས་མངའ་སྡེའི་ས་མཚམས་བརྒལ་ནས་འགྲོ་རྒྱུ་ཡིན་ནམ། ཁྱོད་རང་བཟང་བཙོན་དམ་
བཅའ་དང་འགལ་རྒྱུ་ཡིན་ནམ ཞེས་དྲིས།
ཥོམ་གྱིས་རང་ཉིད་ཀྱི་རྣམ་རིག་ཕྱིར་བསྒྲིམས་ནས་“སྟོན་པ་ཡེ་ཤུ། ཉི་མ་ཤར་གྲབས་
འདུག ད་ང་ཚོ་ལམ་ལ་འབུད་རན།” ཞེས་བཤད་པ་ན་གཞན་པ་ཚོའི་རྣམ་རིག་ཀྱང་ཕྱིར་
དྭངས་ནས་དོས་འཁོར་གྱི་ཕྱོགས་སུ་སོང་།
ཁཱོམ་གྱིས་“ཡ། འགྲོ། སོང་ནས་ཨ་མེས་འཁྲིད་ཡོང་། ཞེས་བཤད་པས། ཨ་ཕ་དང་ཨ་ཁུ་
ཇོན། ཋོམ་དང་ཨལ་བཅས་ཐབ་ཚང་ནང་དུ་ཨ་མེས་གཉིད་ཡོད་ས་དེར་སོང་། ཨ་མེས་ཀྱི་
ཐོད་པ་ལག་པའི་སྟེང་དུ་བཞག་འདུག་ལ། ཁོའི་མདུན་གྱི་སྒྲོག་ཙེའི་སྟེང་དུ་འཚིག་ཇ་སྐམ་
པའི་ཐིག་རིས་ཤིག་བབས། ཁོ་ཚོས་ཁོའི་མཆན་འོག་ཏུ་བཟུང་ནས་ཡར་བཀྱགས་ནས་
འཁུར་མ་དྲུད་ཀྱིས་སོང་བས། ཁོས་ནི་བཟི་བོ་ཞིག་དང་འདྲ་བར་འཁང་ར་དང་དམོད་མོ་
བྱེད། ཁོ་ཚོས་ཁོ་སྒོའི་ཕྱི་རུ་འཁུར་ཡོང་ཞིང་། ཁོ་ཚོ་དོས་འཁོར་གྱི་འགྲམ་དུ་སླེབས་པ་ན་
ཁོམ་དང་ཨལ་གཉིས་དོས་འཁོར་གྱི་སྟེང་དུ་འགོས། ཁོ་གཉིས་ཀྱིས་ལག་པ་མར་བསྲིངས་
ཏེ་ཨ་མེས་ཀྱི་ལག་པར་འཇུས་ནས་དལ་མོས་ཡར་འཐེན་སྟེ་དོས་འཁོར་གྱི་མགོ་ཕྱོགས་སུ་
བཞག ཨལ་གྱིས་རས་རྒོད་ཀྱི་མདུད་པ་བཤིག་ནས་ཨ་མེས་དེའི་འོག་ཏུ་བསྣུར་ཞིང་། ཁོའི་
སྟེང་དུ་རས་རྒོད་ཀྱི་ལྗིད་ཤུགས་མི་འཁེལ་ཆེད་འགྲམ་གཉིས་སུ་སྒམ་གཉིས་བཞག
ཨལ་གྱིས་“ངས་དཀྱིལ་ཀ་ཞིག་འཚོལ་དགོས་ཀྱི་འདུག ང་ཚོ་དོ་ནུབ་གང་དུ་བསྡད་ན་
དེ་རུ་ཀ་བ་ཞིག་འཚོལ་དགོས་ཀྱི་འདུག" ཅེས་བཤད། ཨ་མེས་ཀྱིས་འཁུན་བུ་བྱེད་བཞིན་
བཟི་དྭངས་ཐབས་སུ་འཕག་འཚག་བྱས། དེ་ནས་ཁོ་རང་ཕྱིར་ལྷོད་ལ་བབས་ནས་རིམ་
གྱིས་གཉིད་ཀྱི་གཏིང་རིམ་དུ་ལྷུང་།
ཨ་ཕས་ཨ་མ། ཨ་ཕྱི་དང་ཁྱོད་གཉིས་གནས་སྐབས་རིང་ཨལ་དང་ལྷན་དུ་སྡོད། ང་ཚོ་
སྡོད་ས་བརྗེ་སྤོར་བྱེད་རྒྱུ་ལས་སླ་པོ་རེད། འོན་ཀྱང་། སྔོན་ལ་ཁྱེད་གཉིས་དེ་ལྟར་སྡོད།
ཅེས་བཤད། ཁོ་ཚོ་མགོ་སྒམ་ནང་དུ་བབས་ཤིང་། ཁོན་ནེ་དང་རོ་སི་ཤ་རོན། ཨ་ཕ་དང་ཨ་
ཁུ་ཇོན། རུ་ཐེ་དང་ཝིན་ཧྥིལད། ཋོམ་དང་ཆོས་དཔོན་བཅས་མི་གཞན་པ་ཚང་མ་གཞུག་
སྒམ་ནང་གི་དོས་ཕུང་གི་སྟེང་དུ་འཚང་ཁ་བརྒྱབ་ནས་བསྡད། ནོ་ཡ་ས་ཐོག་ཏུ་ལངས་
ནས་མིག་ཟུང་གིས་དོས་ཕུང་རི་བོའི་གཏོས་དང་མཉམ་པའི་སྟེང་དུ་འཚང་ཁ་བརྒྱབ་པའི་
མི་ཚོགས་ལ་བལྟས།
ཨལ་དོས་འཁོར་གྱི་མཐའ་འཁོར་དུ་འཁོར་བཞིན་མིག་ཟུང་གིས་འཁོར་ལོའི་སྟེང་
ཕྱོགས་ཀྱི་འཐེན་འཕར་ལ་བལྟས་ནས་སྟོན་པ་ཡེ་ཤུ། འཐེན་འཕར་དེ་ཚོ་དྲང་མོ་དྲང་
རྐྱང་ཆགས་འདུག ངས་དེ་ཚོའི་འོག་ཏུ་སྐྱོར་སྟན་བཞག་པ་འགྲིག་འདུག་མ་གཏོགས།
ཞེས་བཤད།
ནོ་ཡ་ཡིས་"སྒོ་ཁྱི་དེ་དག་ཅི་ཞིག་བྱ་རྒྱུ་ཡིན། ཨ་ཕ།” ཞེས་དྲིས།
ཨ་ཕས་"ངས་དེ་ཚོ་བརྗེད་ཟིན། ཞེས་ཟེར་བཞིན་ཤུ་སྒྲ་རྣ་བར་གཟན་པ་ཞིག་བཏོན་པ
ན། སྒོ་ཁྱི་གཅིག་ཁོ་ན་ཚུར་མཆོང་བཞིན་སླེབས། ནོ་ཡ་ཡིས་ཁྱི་དེ་བཟུང་ནས་དོས་འཁོར་
གྱི་སྟེང་དུ་འཕངས་ཤིང་། ཁྱི་དེ་དོས་ཕུང་སྟེང་གི་མཐོ་ཚད་ལ་འཇིགས་ནས་གཟུགས་
པོ་རེངས་ཤིང་འདར་སིག་སིག་བྱེད། ཨ་ཕས་གཞན་པ་གཉིས་ཀ་བསྐྱུར་འཇོག་རྒྱུ་མ་
གཏོགས་ཐབས་ཤེས་མི་འདུག མུ་ལེ། ཁྱོད་ཀྱིས་ཁྱི་དེ་གཉིས་བདག་སྐྱོང་བྱེད་ཐུབ་བམ།
ཁོ་ཚོ་ལྟོགས་ཤི་མི་ཐེབས་ཐབས་བྱེད་ཐུབ་བམ།” ཞེས་བཤད།
མུ་ལེ་ཡིས་ལོས་ཐུབ། ང་ལའང་ཁྱི་གཅིག་གཉིས་ཤིག་ཡོད་ན་དགའ། ངས་དེ་གཉིས་
འཁྲིད་འགྲོ། ཞེས་བཤད།
ཨ་མས་ཁྱིམ་བྱ་དེ་ཚོ་ཡང་འཁྱེར་སོང་།" ཞེས་བཤད།
ཨལ་ཁ་ལོ་བའི་འདུག་སྟེགས་སུ་བསྡད། ཁོས་མེ་ཆའི་ལྡེ་མིག་གཅུས་ཀྱང་མེ་ཁ་མ་
སོས། དེ་ནས་ཡང་བསྐྱར་གཅུས་པ་ན་དབུགས་མདོང་དྲུག་གི་ལྡིར་སྒྲ་དལ་མོ་ཞིག་གྲག་
པ་དང་ཆབས་ཅིག་ཏུ། དོས་འཁོར་གྱི་མཇུག་མ་རུ་དུད་པ་སྔོན་པོ་ཞིག་འཕྱུར་བྱུང་། ཨལ་
གྱིས་ཡ། བདེ་མོ། མུ་ལེ།" ཞེས་བཤད།
དེ་ནས་ཁྱིམ་ཚང་འདིས་སྐད་མཉམ་དུ་"བདེ་མོ། མུ་ལེ།” ཞེས་སྐད་མགོ་མཐོན་པོས་
བཤད།
ཨལ་གྱིས་བང་སྒྱུར་རིམ་པ་དམའ་མོ་རུ་བསྒྱུར་ནས་འབྱེད་མཐུད་རྐང་གདན་ལྷོད་པ
ན། དོས་འཁོར་དེས་འདར་ཡོམ་བྱེད་བཞིན་སྒོ་ར་བརྒྱུད་ནས་ལྗིད་ཏིག་ཏིག་གིས་སོང་། དེ་
ནས་བང་སྒྱུར་རིམ་པ་གཉིས་པར་སྤར་ནས་དེའུ་འབུར་དམའ་མོ་དེའི་ངོས་སུ་འགོས་པ་ན།
ཐལ་རྡུལ་དམར་པོས་ཁོ་ཚོའི་མཐའ་བསྐོར། ཨལ་གྱིས་སྟོན་པ་ཡེ་ཤུ། ཅི་འདྲའི་ཁལ་ལྕི་
མོ། ད་ཐེངས་ཀྱི་འགྲུལ་བཞུད་འདི་མགྱོགས་པོ་ཞིག་མི་ཡོང་ཐག་གིས་ཆོད།" ཅེས་བཤད།
ཨ་མ་ཁ་ཕྱིར་འཁོར་ནས་ལྟ་ཐབས་བྱས་མོད། དོས་འཁོར་སྟེང་གི་དོས་ཕུང་གིས་ཁོ་
མོའི་མཐོང་ལམ་བཀག ཁོ་མོས་མགོ་བོ་ཐད་དུ་འཁོར་ནས་མདུན་ཕྱོགས་སུ་འཐེན་ནས་
ཡོད་པའི་རྡོ་ལམ་ལ་ཅེར་ནས་བསྡད། ཁོ་མོའི་མིག་ནང་དུ་ཟད་མཐའ་མེད་པའི་ངལ་
དུབ་ཀྱི་མདངས་ཤིག་ཤར།
དོས་ཕུང་སྟེང་དུ་བསྡད་ཡོད་པའི་མི་རྣམས་ཀྱིས་ཕྱིར་མིག་བལྟས་པ་ན། ཁོ་ཚོས་ཁང་
པ་དང་འབྲུ་ཁང་བཅས་མཐོང་ཞིང་། ཁང་སྟེང་གི་དུད་ཁུང་ནས་འཕྱུར་བཞིན་པའི་དུད་
པ་ཕྲ་མོ་ཞིག་ཀྱང་མཐོང་། ཁོ་ཚོས་དགུང་གི་ཉི་མའི་འོད་སྣང་འོག་ཏུ་ཁ་དོག་དམར་པོར་
འགྱུར་བཞིན་པའི་སྒེའུ་ཁུང་རྣམས་མཐོང་ལ། མུ་ལེ་ཡིས་སྒོ་རའི་ནང་དུ་འ་ཆད་འུ་ཐུག་
གི་ཉམས་དང་བཅས་ཁོ་ཚོའི་རྗེས་སུ་བལྟས་ནས་ལངས་ཡོད་པ་ཡང་མཐོང་།དེ་ནས་དེའུ་
འབུར་དེས་ཁོ་ཚོའི་མཐོང་ལམ་བཀག་བྱུང་། ལམ་འགྲམ་ཕར་ཚུར་དུ་སྲིང་བལ་གྱི་ཞིང་ཁ་
བསྟར་བ་དང་བསྟར་བ་བྱས་ནས་ཡོད། དེ་ནས་དོས་འཁོར་དེ་ཐལ་རྡུལ་ཁྲོད་ནས་དལ་མོས་
གཞུང་ལམ་གྱི་ཕྱོགས་དང་ནུབ་རྒྱུད་ཀྱི་ཕྱོགས་སུ་ལམ་ལ་ཆས་སོ།།

ལེའུ་བཅུ་གཅིག་པ།

ཁང་པ་ཚང་མ་ས་གཞི་འདིའི་སྟེང་དུ་སྟོང་པར་ལུས་ཡོད་ཅིང་། རྒྱུ་མཚན་དེའི་དབང་གིས་
ས་གཞི་འདི་ཡང་སྟོང་པ་སྟོང་རྐྱང་རེད། དངུལ་འོད་ལམ་ལམ་དུ་འཚེར་བའི་གཉེར་ལྡན་
ལྕགས་ཤོག་ལས་བཟོས་པའི་འདྲུད་འཐེན་འཕྲུལ་འཁོར་འཇོག་ཁང་ཚོ་ཁོ་ན་གསོན་པོ་
རེད། ལྕགས་ཁང་འདི་ཚོ་ནི་ལྕགས་རིགས་དང་རླངས་སྣུམ། འཕྲུལ་སྣུམ། འོད་ཀྲིག་ཀྲིག་
གི་གཤོལ་སྡེར་བཅས་ཀྱིས་གསོན་པོར་ཉར་ཡོད། འདྲུད་འཐེན་འཕྲུལ་འཁོར་དང་དེའི་
གཤོལ་སྡེར་ལ་མཚོན་ན། ཁོ་ཚོར་ཉིན་མཚན་གྱི་དབྱེ་བ་མེད་པར། མུན་ནག་ཁྲོད་ནས་
ཀྱང་ས་ནག་བསློགས་ནས་འགྲོ་བཞིན་ཡོད་པས། ཉིན་མོའི་སྣང་བའི་ཁྲོད་ནས་ཁོ་ཚོར་
འོད་མདངས་འཚེར་གྱི་ཡོད། རྟ་ཞིག་གིས་ལས་མཚམས་བཞག་ནས་རྟ་ཁང་དུ་ཕྱིར་སོང་
ཚེ། ཚེ་སྲོག་དང་ཟུངས་ཤུགས་ཀྱི་རྒྱུན་ད་དུང་ཡང་ཆད་མེད་ལ། དབུགས་ཀྱི་འབྱིན་རྔུབ་
དང་ལུས་ཀྱི་ཚ་དྲོད་ཀྱང་ཉམས་མེད། ཁོའི་སུག་བཞི་རྩྭ་སོག་སྟེང་ནས་ཕར་འགུལ་ཚུར་
འགུལ་བྱེད་ཅིང་། ཁོའི་འགྲམ་པས་སོག་མ་ཧྲུག་སྒྲ་དང་བཅས་ལྡོད། ཁོའི་མིག་ཟུང་དང་
རྣ་བ་ཚང་མ་གསོན་པོ་ཡིན། རྟ་ཁང་ནང་དུ་ཚེ་སྲོག་གི་དྲོད་ཁོལ་ཡོད་ལ། ཚེ་སྲོག་གི་ཚ་
དྲོད་དང་དྲི་མ་ཡང་ཡོད། འོན་ཀྱང་། འདྲུད་འཐེན་ཞིག་གི་འཕྲུལ་ཆས་འཁོར་མཚམས་
བཞག་ཚེ། དེ་ནི་རང་ཉིད་ཀྱི་འབྱུང་ཁུངས་ལྟེ་བ་དང་འདྲ་བར་ཤི་བོ་ཡིན་ཞིང་། དེའི་སྟེང་
གི་ཚ་དྲོད་ཀྱང་ཤི་མ་ཐག་གི་བེམ་པོ་ཞིག་ལས་ཚེ་སྲོག་གི་དྲོད་ཁོལ་ཉམས་པ་དང་འདྲ་
བར། རིམ་གྱིས་ཡལ་འགྲོ། འདྲུད་འཐེན་འཕྲུལ་འཁོར་འདི་ཤི་ཡོད་པའི་རྐྱེན་གྱིས། ཁ་ལོ་
བས་གཉེར་སུལ་ལྡན་པའི་ལྕགས་ཤོག་གི་སྒོ་མོ་རྣམས་བརྒྱབ་ནས་ལེ་དབར་ཉི་ཤུ་ལྷག་གི་
མཚམས་སུ་ཡོད་པའི་རང་ཁྱིམ་དུ་རླངས་འཁོར་བསྐོར་ནས་ཕྱིར་ལོག་འགྲོ་ཞིང་། དེ་
རྗེས་གཟའ་འཁོར་ཁ་ཤས་དང་། ཐ་ན་ཟླ་བ་ཁ་ཤས་རིང་ལའང་ཕྱིར་མི་ཡོང་། འདི་ནི་ལས་
སླ་པོ་དང་ལས་ཆོད་མཐོན་པོ་ཡིན། བྱེད་ཐབས་འདི་ནི་ལས་སླ་དྲགས་པའི་རྐྱེན་གྱིས་
ངལ་རྩོལ་གྱི་མཚར་སྣང་ཉམས་འགྲོ་ལ། བྱེད་ཐབས་འདིའི་ལས་ཆོད་མཐོ་དྲགས་པའི་
རྐྱེན་གྱིས་ས་ཞིང་དང་ས་ཞིང་སྟེང་གི་ངལ་རྩོལ་གྱི་མཚར་སྣང་ཡང་ཉམས་འགྲོ། མཚར་
སྣང་ཉམས་པ་དང་ཆབས་ཅིག་ཏུ། འདིའི་ཐད་ཀྱི་གོ་རྟོགས་དང་འབྲེལ་བ་ཟབ་མོ་དེའང་
ཉམས་འགྲོ། ཁ་ལོ་བའི་སེམས་སུ་འདི་དག་གི་ཐད་ལ་རིམ་བཞིན་ཁྱད་གསོད་ཀྱི་འདུ་
ཤེས་ཤིག་འཕེལ་ནས་ཡོང་ཞིང་། འདུ་ཤེས་འདི་ནི་ས་ཞིང་ལ་གོ་རྟོགས་མེད་ཅིང་ས་ཞིང་
ལ་འབྲེལ་བ་མེད་མཁན་ཁོ་ནའི་སེམས་སུ་འཕེལ་ཡོང་བའི་འདུ་ཤེས་ཤིག་ཡིན། ཟེ་ཚའི་
སྐྱུར་ཚྭ་ས་ཞིང་མིན་པ་བཞིན་དུ་འོད་ཀྱི་མ་མའི་སྐྱུར་ཚྭའང་ས་ཞིང་མ་ཡིན་ལ། སྲིང་བལ་
གྱི་བལ་སྤུའི་རིང་ཚད་ཀྱང་ས་ཞིང་མ་ཡིན། མི་ལུས་ཀྱི་ནག་རྫས་ནི་མི་མ་ཡིན་ལ་ཚྭ་ཡང་
མི་མ་ཡིན་ཞིང་། ཆུ་དང་དཀར་རྫས་ཀྱང་མི་མ་ཡིན། འདི་དག་ཚང་མ་མིའི་གྲུབ་ཆ་ཡིན་
མོད། འོན་ཀྱང་། མི་ནི་འདི་དག་ལས་ཀྱང་ལྷག་ལ་འདི་དག་ལས་ཀྱང་ཡོངས་སུ་བརྒལ་
ཡོད། ས་ཞིང་ཡང་དེའི་རྫས་གྲུབ་ཀྱི་གྲུབ་ཆ་དག་ལས་ཡོངས་སུ་འདས་ཡོད། རང་ཉིད་
ཀྱི་རྫས་གྲུབ་ལས་འདས་པའི་མི་ཞིག་སྟེ། ས་ཞིང་སྟེང་ནས་གོམ་པས་འགྲོ་ཞིང་། རང་ཉིད་
ཀྱི་གཤོལ་ལྕགས་དེ་རྡོ་བ་ལས་གཡོལ་བར་གཤོལ་ཁ་འགྲམ་ལ་སྐོར་ཤེས་མཁན། ལུང་ཐག་
ལྷོད་ནས་ཞིང་ནང་གི་རྡོ་འབུར་སྟེང་ནས་ཤུད་ནས་འགྲོ་ཤེས་མཁན། ས་ནག་ནང་དུ་པུས་
མོ་བཙུགས་ནས་གུང་ཚིགས་བཟའ་ཐུབ་མཁན། ཡང་ན། རང་ཉིད་ཀྱི་འབྱུང་བཞིའི་གྲུབ་
ཆ་ལས་འདས་པའི་མི་ཞིག་ལ་མཚོན་ན། ཁོས་ས་ཞིང་ནི་དེའི་རྫས་གྲུབ་ཀྱི་གྲུབ་ཆ་ལས་
ཡོངས་སུ་འདས་པ་རྟོགས་ཀྱི་ཡོད། འོན་ཀྱང་། ས་ཞིང་སྟེང་དུ་འདྲུད་འཐེན་ཤི་བོ་སྐོར་
བའི་འཕྲུལ་ཆས་སྐོར་མཁན་གྱི་མི་ཞིག་ལ་མཚོན་ན། ཁོ་ས་ཞིང་ལ་ཆ་རྒྱུས་དང་དགའ་
ཞེན་མེད་པར། ཁོས་ཤེས་པ་ནི་རྫས་འགྱུར་ཁོ་ནའོ།། ཁོས་ནི་ས་ཞིང་དང་རང་ཉིད་ལ་ཁྱད་
གསོད་ཀྱི་འདུ་ཤེས་འཛིན་གྱི་ཡོད། གཉེར་སུལ་ལྡན་པའི་ལྕགས་ཤོག་གི་སྒོ་མོ་དེ་བརྒྱབ་
ཚེ་ཁོ་རང་ཁྱིམ་དུ་འགྲོ་ཞིང་། ཁོའི་ཁྱིམ་ནི་ས་ཞིང་མ་ཡིན་ནོ།།
ཁང་པ་སྟོང་པ་ཁག་གི་སྒོ་མོ་ཡོངས་སུ་ཕྱེས་ཡོད་ཅིང་། རླུང་བུའི་ཁྲོད་དུ་ཕར་ཕྱེ་ཚུར་ཕྱེ་
བྱེད། གྲོང་རྡལ་ནང་གི་བྱིས་པ་ཚོ་ཁྱུ་དང་ཁྱུ་བྱས་ནས་ཡོང་སྟེ་ཁང་པ་ཁག་གི་སྒེའུ་ཁུང་
གཅོག་ལ་གྱང་ཆག་ཁྲོད་ནས་ནོར་བུ་འཚོལ། འདིར་སོ་ཁ་ཕྱེད་ཀ་མེད་པའི་གྲི་ཞིག་འདུག
དེ་ནི་དངོས་པོ་ཡག་པོ་ཞིག་རེད། འདིར་ཙི་གུ་ཤི་བའི་དྲི་མ་འདྲ་པོ་ཞིག་བྲོ་ཡི་འདུག ཨོ་
ལྟོས་དང་། ཝའེ་ཋེ་ཡིས་གྱང་ངོས་སུ་ཅི་བྲིས་ལ་ལྟོས་དང་། ཁོས་སློབ་གྲྭའི་ཆབ་ཁང་དུ་རི་
མོ་དེ་བྲིས་པའི་རྐྱེན་གྱིས་དགེ་རྒན་ཚོས་ཁོ་ལ་དེ་འབྱིད་དུ་བཅུག་པ་རེད།
ཁྱིམ་མི་ཚོ་ཁ་བྲལ་བའི་ཉིན་དང་པོ་དེའི་དགོང་དྲོའི་སྐབས་སུ་སླེབས་པ་ན། རྔོན་དུ་
ཕྱིན་པའི་བྱི་ལ་ཚོ་ཞིང་ནང་ནས་གཉའ་སྒུར་སྒུར་གྱིས་ཕྱིར་ཡོང་ནས་ཁང་པའི་སྒོ་ཁྱམས་
སྟེང་ནས་སྨེའོ་སྐད་སྒྲོག་བཞིན་བསྡད། མི་སུ་ཡང་སྒོར་འབུད་མཁན་མ་བྱུང་བའི་སྐབས་
སུ། བྱི་ལ་ཚོ་ནི་ཡངས་པོར་ཕྱེས་ཡོད་པའི་སྒོ་ནང་ནས་འཛུལ་ཏེ་ཁང་སྟོང་ནང་དུ་སྨེའོ་
སྐད་སྒྲོག་བཞིན་སོང་། དེ་ནས་ཁོ་ཚོ་ཕྱིར་ཞིང་ནང་དུ་སོང་ཞིང་། ཉི་མ་དེ་ནས་བཟུང་ཁོ་
ཚོ་རི་སྐྱེས་བྱི་ལ་ཡིན་ཞིང་། ཁོ་ཚོས་ཨ་བྲ་དང་ཞིང་ཙིག་རྔོན་བཞིན་འཚོ་བ་སྐྱེལ་དགོས་
ལ། ཉིན་མོར་ཆུ་དོང་ནང་ནས་གཉིད་དེ་འདུག་དགོས། མཚན་མོར་སླེབས་ཚེ། སྔོན་ཆད་
སྒྲོན་འོད་ལ་སྐྲག་ནས་སྒོ་ནང་དུ་འཕུར་མི་ཕོད་པའི་འུག་པ་ཚོ་དེང་སང་ཁང་པའི་ནང་དུ་
ནག་ཡོར་སེ་འཕུར་ཡོང་ནས། ཁང་སྟོང་ནང་དུ་ཡར་འཕུར་མར་འཕུར་བྱེད་ཅིང་། དུས་
ཡུན་གང་འཚམས་སོང་རྗེས་ཁོ་ཚོས་ཁང་པའི་ནང་ནས་གཞི་བཅས་ཏེ། ཉིན་མོར་གཤོག་
པ་བསྐུམས་ནས་ཁང་པའི་གྲུ་ཟུར་ནག་སའི་ལྕམ་གྲལ་ཁྲོད་ནས་མགོ་མཇུག་ལྡོག་སྟེ་མར་
དཔྱང་བར་བྱེད་ལ། བྱ་བྲུན་གྱི་དྲི་མས་ཁང་པ་ཡོངས་སུ་བཀང་ཡོད།
ཙི་གུ་ཚོ་ཡང་ཁྱིམ་དུ་གཞིས་སྤོར་བྱས་ཡོང་ལ། ཁོ་ཚོས་ཁང་པའི་ཟུར་དང་སྒམ་གྱི་
ནང་། ཐབ་ཚང་གི་འཐེན་སྒམ་ལྟག་རྒྱབ་སོགས་སུ་རྩྭ་ལྡུམ་གྱི་ས་བོན་སྤུངས། སྲེ་མོང་ཚོ་
ཁང་པའི་ནང་དུ་ཡོང་ནས་ཙི་གུ་རྣམས་རྔོན་ཐབས་བྱེད་ལ། འུག་པ་སྨུག་པོ་ཚོས་གཙེར་
སྐད་དུས་དང་དུས་སུ་སྒྲོག
ད་ལྟ་ཆར་པ་ཆུང་ཆུང་ཞིག་བབས་བྱུང་། ལྡུམ་བུ་རྣམས་སྔོན་ཆད་སྐྱེ་མི་ཆོག་སའི་སྒོ་
ཐེམ་གྱི་མདུན་དུ་སྐྱེས་ཡོང་ཞིང་། རྩྭ་སྔོན་རྣམས་སྒོ་ཁྱམས་ཀྱི་པང་གཅལ་གསེང་ནས་ཡར་
སྐྱེས་ཡོང་། ཁང་པ་ཚང་མ་སྟོང་པར་ལུས་ཡོད། སྟོང་པར་ལུས་ཡོད་པའི་ཁང་པ་འཐོར་
ཞིག་ཏུ་འགྲོ་བ་ཧ་ཅང་མགྱོགས། ཁང་པའི་ཕྱི་ཁེབས་པང་ལེབ་སྟེང་གི་བཙའ་ལྡན་གཟེར་
མའི་རྩ་ནས་གས་ཁ་ཞིག་བརྒྱུགས། པང་གཅལ་སྟེང་དུ་ཐལ་རྡུལ་རིམ་པ་ཞིག་ཆགས་སོང་
ལ། རིམ་པར་ཆགས་པའི་ཐལ་རྡུལ་འདི་ལ་ཙི་གུ་དང་སྲེ་མོང་། བྱི་ལ་བཅས་ཀྱི་རྐང་རྗེས་
ལས་གཞན་པའི་བར་ཆད་གཏོང་མཁན་ཅི་ཡང་ང་མེད།
དགོང་མོ་ཞིག་ལ། རླུང་བུས་ཐོག་ཤིང་གཅིག་མར་གཡུགས་ནས་ས་སྟེང་དུ་བརྡབས།
རླུང་བུ་རྗེས་མ་དེས་ཐོག་ཤིང་ལྷུང་ཤུལ་གྱི་བུ་གའི་ནང་ནས་བཙན་འཛུལ་བྱས་བྱུང་ལ།
རིམ་བཞིན་ཐོག་ཤིང་གཉིས་གསུམ་རེ་རླུང་བུས་བཀྱགས་བྱུང་། དེ་ནས་ཐོག་ཤིང་བཅུ་ཁ་
ཞིག་བཀྱགས་ནས་ལྷུང་སོང་། ཉིན་གུང་གི་དུས་སུ། དགུང་གི་ཉི་མའི་འོད་ཐིགས་ཀྱིས་བུ་
ག་བརྒྱུད་ནས་སླེབས་ཏེ་པང་གཅལ་སྟེང་དུ་འོད་ཀོར་གྱི་རི་མོ་ཞིག་བཏབ། མཚན་མོ་ཞིང་
ཁའི་ནང་ནས་རི་སྐྱེས་བྱི་ལ་འཇབ་ནས་ཡོང་མོད། འོན་ཀྱང་། དེང་སང་ཁོ་ཚོ་སྒོ་ཐེམ་
ལ་སླེབས་མཚམས་སུ་སྨེའོ་སྐད་མི་སྒྲོག ཁོ་ཚོ་དུང་གི་ཟླ་བའི་ངོས་སུ་སྤྲིན་པའི་གཟུགས་
བརྙན་རྒྱུ་བ་དང་འདྲ་བར། ཁང་པའི་ནང་དུ་སོང་ནས་ཙི་གུ་རྔོན་གྱི་ཡོད། རླུང་བུ་ཆེ་བའི་
མཚན་མོར། སྒོ་མོ་ཚང་མ་བང་སྒྲ་དང་བཅས་རྡེབ་པར་བྱེད་ལ། སྒེའུ་ཡོལ་རལ་པོ་ཚོ་སྒེའུ་
ཁུང་ཆག་པོའི་ནང་དུ་པག་པག་གི་སྒྲ་དང་བཅས་བཅས་རྡེབ་བཞིན་ཡོད།

ལེའུ་བཅུ་གཉིས་པ།

གཞུང་ལམ་ཨང་དྲུག་ཅུ་རེ་དྲུག་པ་ནི་གནས་སྤོ་ཡུལ་མིའི་བགྲོད་ལམ་གཙོ་བོ་དེ་ཡིན།
གཞུང་ལམ་ཨང་དྲུག་ཅུ་རེ་དྲུག་པ་སྟེ། ངོས་ཨར་འདམ་གྱིས་བཟོས་པའི་གཞུང་ལམ་
འདིས་རྒྱལ་ཁམས་འཕྲེད་ཀྱིས་བཅད་ཡོད། གཞུང་ལམ་འདི་ས་བཀྲའི་ངོས་སུ་མི་སི་སི་
ཕི་གཙང་པོ་ནས་བྷེ་ཁེར་སི་ཧྥིལད་གྲོང་ཁྱེར་བར་དུ་ལྷོད་འཇམ་གྱིས་ཡར་ལྡིང་ཞིང་མར་
ལྷུང་ནས་སོང་ཡོད། འདིས་ཡུལ་ལུང་དམར་པོ་དང་ཡུལ་ལུང་སྐྱ་བོ་བརྒལ་ནས་སོང་ཡོད་
ལ། དེ་ནས་རི་བོའི་ཁྲོད་དུ་ག་མ་གུག་དཀྱོག་གིས་ཡར་འགོས་ཤིང་། དེ་རྗེས་ཨ་རིའི་སྐམ་
ས་ཆེན་མོའི་དབྱེ་མཚམས་ས་ཁུལ་འཕྲེད་ཀྱིས་བཅད་པ་དང་།དེ་ནས་དཀར་འོད་ཆེ་ཞིང་
འཇིགས་སུ་རུང་བའི་བྱེ་ཐང་དུ་མར་བབས་ཡོད། དེ་རྗེས་བྱེ་ཐང་བརྒྱུད་ནས་ཡང་བསྐྱར་
རི་བོའི་ཁྲོད་དུ་ཕྱིར་འཛུལ་ནས། མཐའ་མར་ས་བཅུད་འཛོམས་པའི་ཁ་ལི་ཧྥོར་ནེ་ཡའི་
ལུང་གཤོངས་སུ་འཐེན་ཡོད།
གཞུང་ལམ་ཨང་དྲུག་ཅུ་རེ་དྲུག་པ་ནི་བྲོས་བྱོལ་དུ་འགྲོ་བཞིན་པའི་མི་དམངས་ཀྱི་
ལམ་བུ་ཡིན། གཞུང་ལམ་འདིའི་སྟེང་དུ། ཐལ་རྡུལ་ཇེ་ཆེ་རུ་འགྲོ་བའི་འཇིགས་པ་དང་ས་
ཞིང་ཇེ་ཆུང་དུ་འགྲོ་བའི་འཇིགས་པ། འདྲུད་འཐེན་འཕྲུལ་འཁོར་གྱི་ལྡིར་སྒྲ་ཇེ་ཆེ་རུ་འགྲོ་
བའི་འཇིགས་པ། ས་ཞིང་གི་བདག་དབང་ཇེ་ཆུང་དུ་འགྲོ་བའི་འཇིགས་པ། བྱེ་ཐང་གིས་
དལ་མོར་བྱང་ཕྱོགས་སུ་བཙན་འཛུལ་བྱེད་པའི་འཇིགས་པ། ཋེག་ས་སིའི་ཕྱོགས་ནས་ཡར་
འཁོར་ནས་ཡོང་བའི་རླུང་འཚུབ་ཀྱི་འཇིགས་པ། ས་ཞིང་ནང་དུ་ས་བཅུད་ཚུར་འཁྱེར་མི་
ཡོང་བར་ས་བཅུད་ཡོངས་རྫོགས་ཕར་བརྐུས་ནས་འགྲོ་བའི་ཆུ་ལོག་གི་འཇིགས་པ་སོགས་
འཇིགས་པ་སྣ་ཚོགས་ལས་བྲོས་བྱོལ་དུ་འགྲོ་བཞིན་པའི་མི་དམངས་ཀྱིས་གང་ཡོད། མི་
དམངས་རྣམས་འཇིགས་པ་འདི་དག་ལས་འབྲོ་བཞིན་ཡོད་ཅིང་། ཁོ་ཚོ་གཡས་གཡོན་གྱི་
ཡན་ལག་ལམ་ཕྲན་སྣ་ཚོགས་དང་ཤིང་རྟ་འཁོར་ལོའི་བཤུལ་ལམ་འདྲ་མིན། རི་ཁུལ་གྲོང་
གསེབ་ཀྱི་རྡོ་ལམ་གང་མང་སོགས་བརྒྱུད་ནས་མཇུག་མཐར་གཞུང་ལམ་ཨང་དྲུག་ཅུ་རེ་
དྲུག་པའི་ཐོག་ཏུ་སླེབས་པ་ཡིན། གཞུང་ལམ་ཨང་དྲུག་ཅུ་རེ་དྲུག་པ་ནི་གཞུང་ལམ་ཡོངས་
ཀྱི་ཨ་མ་ཡིན་ཞིང་། བྲོས་བྱོལ་མི་ཡི་གཞུང་ལམ་ཡང་ཡིན།
གཞུང་ལམ་ཨང་དྲུག་ཅུ་རེ་བཞི་པའི་སྟེང་གི་ཁི་ལར་ཁི་སི་ཝིལ་དང་ཨོ་ཟར་ཁི།
ཧྥན་བྷུ་རེན། སི་མི་ཐི་མཁར་རྫོང་སོགས་གྲོང་དང་གྲོང་ཁྱེར་ཁག་བརྒྱུད་མཐར་ཨར་ཁན་
ས་མངའ་སྡེའི་མཐའ་ལ་སླེབས་པ་ཡིན། གཞུང་ལམ་ཚང་མ་ཨོག་ལ་ཧོ་མ་གྲོང་ཁྱེར་
དུ་ཡོང་གི་ཡོད་དེ། གཞུང་ལམ་ཨང་དྲུག་ཅུ་རེ་དྲུག་པ་ཁུལ་ས་ནས་མར་ཡོང་གི་ཡོད་ལ།
གཞུང་ལམ་ཨང་ཉིས་བརྒྱ་བདུན་ཅུ་པ་ནི་མག་ལེ་སི་ཋིར་ནས་ཡར་ཡོང་གི་ཡོད། ལྷོ་ཡི་ཝི་
ཆི་ཋ་ཧྥོལ་སི་དང་བྱང་གི་ཨེ་ནིད་ནས་ཡོང་བའི་གཞུང་ལམ་ཨང་བརྒྱད་ཅུ་གྱ་གཅིག་པ་
ཡང་ཨེ་ཌི་མོན་ཌི་དང་མག་ལོའུ་ཌི། ཕུར་སེལ་སོགས་བརྒྱུད་ནས་འདིར་ཡོང་གི་ཡོད།
གཞུང་ལམ་ཨང་དྲུག་ཅུ་རེ་དྲུག་པ་དེ་ཨོག་ལ་ཧོ་མ་གྲོང་ཁྱེར་ནས་ཕྱིར་བུད་རྗེས་ཨེལ་རེ་
ནོ་དང་ཁི་ལིན་ཋོན་བརྒྱུད་ནས་ནུབ་ཕྱོགས་སུ་སོང་ཡོད་ལ། དེ་ནས་ཧའེ་ཌི་རོ་དང་ཨེལ་
ཁི་གྲོང་ཁྱེར། དེ་ནས་ཋེག་སོལ་བརྒྱུད་ནས་སོང་སྟེ་མཐར་ཨོག་ལ་ཧོ་མ་མངའ་སྡེའི་མཐའ་
ལ་སླེབས་པ་ཡིན། དེ་ནས་གཞུང་ལམ་འདི་ཋེག་ས་སི་མངའ་སྡེའི་འཇུ་ལུང་ཞེས་གྲགས་
པའི་ས་ཁུལ་དེ་འཕྲེད་ཀྱིས་བཅད་ནས་སོང་ཞིང་། དེ་ནས་ཤམ་རོག་དང་མག་ལེན། ཁོན་
ཝེ་དང་ཨ་མ་རི་ལོ་སྟེ། ས་གཞི་སེར་པོ་བརྒྱུད་ནས་སོང་ཡོད་ལ། དེ་རྗེས་ཝིལ་ཌི་ར་ཌོ་དང་
ཝེ་གྷ། བྷོའེ་སེ་བརྒྱུད་ནས་སོང་སྟེ། མཐའ་མར་ཋེག་ས་སི་མངའ་སྡེའི་མཐའ་ལ་སླེབས་པ་
ཡིན། གཞུང་ལམ་ཨང་དྲུག་ཅུ་རེ་དྲུག་པ་མུ་མཐུད་དུ་ཋ་ཁམ་ཁ་རི་དང་སན་ཋ་རོ་ས་བརྒྱུད་
ནས་མེག་སི་ཁོ་གསར་པའི་མངའ་སྡེ་དེའི་རི་རྒྱུད་དུ་འཛུལ་ཞིང༌། དེ་ནས་ཨལ་བྷུ་ཁུར་ཁེ་
ལ་སོང་ཞིང་།དེ་རྗེས་གཞུང་ལམ་འདི་སན་ཋ་ཧྥེ་ནས་མར་བབས་པ་ཡིན།དེ་ནས་རིའོ་གྷི་
རན་ཌེའི་འཕྲང་འགག་ཆེན་མོ་ནས་ལོ་སི་ལུ་ན་སི་བརྒྱུད་ནས་སོང་རྗེས། ཡང་བསྐྱར་
ནུབ་ཕྱོགས་སུ་ཡར་འགོས་ནས་གྷ་ལུབ་ལ་སླེབས་ཤིང་། དེ་ལྟར་གཞུང་ལམ་ཨང་དྲུག་ཅུ་རེ་
དྲུག་པ་འདི་མེག་སི་ཁོ་གསར་པའི་མངའ་སྡེའི་མཐའ་མཚམས་ལ་སླེབས་པ་ཡིན།
ད་ལྟ་གཞུང་ལམ་འདི་རི་ཁུལ་མཐོ་སར་སླེབས་ཡོད་ཅིང་། འདིར་གཞུང་ལམ་འདི་
ཨ་རི་ཟོན་ན་མངའ་སྡེའི་ས་མཐོའི་རི་ཁུལ་དུ་ཆགས་པའི་ཧོལ་བྷི་རོག་དང་ཝིན་སི་ལོ།
ཧྥི་ལག་སི་ཋབ་སོགས་གྲོང་དང་གྲོང་ཁྱེར་བརྒྱུད་ནས་སོང་ཡོད། དེ་ནས་མཐོ་དམའ་མི་
སྙོམས་པའི་རྒྱ་མཚོའི་རླབས་ལྟར་འཕྱུར་བའི་མཐོ་སྒང་རི་རྒྱུད་འགྲིམས་ནས་སོང་ན། ཨ་
ཤེ་ཧྥོར་ཁི་དང་ཁིན་མན་དུ་སླེབས་ཤིང་། དེ་རྗེས་ཡང་བསྐྱར་བྲག་རིའི་ཁུལ་དུ་ཕྱིར་སླེབས།
ས་འདིར་ཆུ་ཐག་རིང་ནས་ལེན་དགོས་ཤིང་། འཐུང་འདོད་ན་དངུལ་གྱིས་ཉོ་དགོས།
གཞུང་ལམ་འདི་ཉི་འོད་ཀྱིས་ཁ་དོག་བསྒྱུར་པའི་ཆ་མི་སྙོམས་པའི་ཨ་རི་ཟོན་ནའི་རི་ཁུལ་
དང་བྲལ་ནས། འགྲམ་ངོགས་འདམ་རྩྭ་སྔོན་པོས་གང་བའི་ཁོ་ལོ་ར་ཌོ་གཙང་འགྲམ་དུ་
སླེབས་ཤིང་། དེ་ལྟར་ཨ་རི་ཟོན་ན་མངའ་སྡེའི་མཐའ་མཚམས་ལ་སླེབས་པ་ཡིན། གཙང་
པོའི་ཕར་ཕྱོགས་ནི་ཁ་ལི་ཧྥོར་ནེ་ཡ་མངའ་སྡེ་ཡིན་ཞིང་། མཛེས་ཤིང་ལྟ་ན་སྡུག་པའི་གྲོང་
རྡལ་ཞིག་གིས་མངའ་སྡེ་འདིའི་མངའ་ཁོངས་ཀྱི་མགོ་བརྩམས་ཡོད། གཙང་པོའི་འགྲམ་
ངོགས་སུ་ཆགས་པའི་གྲོང་རྡལ་དེའི་མིང་ལ་ནེ་ཌལ་སི་གྲོང་རྡལ་ཟེར་ཞིང་། ས་འདིར་
གཙང་པོ་ནི་ཧ་ཅང་ཁྱད་མཚར་པ་ཞིག་ཡིན། ནེའེ་ཌིལ་སི་གྲོང་རྡལ་ནས་ཡར་འགོས་
ནས་མེ་ཡིས་ཚིག་པ་ལྟ་བུའི་རི་རྒྱུད་ཅིག་བརྒལ་ནས་སོང་ཚེ་བྱེ་ཐང་ལ་སླེབས་པ་ཡིན།
གཞུང་ལམ་ཨང་དྲུག་ཅུ་རེ་དྲུག་པ་འདི་འཇིགས་སུ་རུང་བའི་བྱེ་ཐང་བརྒྱུད་ནས་འགྲོ་
ཞིང་། བྱེ་ཐང་འདིའི་སྟེང་གི་རྒྱང་རིང་སྨིག་རྒྱུ་དང་རི་བོ་དབུས་ནག་མ་རྣམས་ཐག་རིང་གི་
ས་ན་སུན་སྣང་སྐྱེད་པའི་གཞི་རུ་ལངས་ཡོད། མཇུག་མཐར་བྷར་སི་ཁཱོ་གྲོང་ཁྱེར་དུ་སླེབས་
ཤིང་། གྲོང་ཁྱེར་འདི་དང་བྲལ་ནས་སོང་ཚེ་ཡང་བསྐྱར་བྱེ་ཐང་དུ་ཕྱིར་སླེབས་ཤིང་། ཆེས་
མཇུག་མཐར་རི་ཚོགས་ཁྲོད་དུ་ཡང་བསྐྱར་ཡར་འགོས་ནས་འགྲོ། རི་བོ་འདི་དག་ནི་རྩྭ་
ཆུ་གཉིས་ལྡན་གྱི་རི་བོ་ཕུན་སུམ་ཚོགས་པ་ཡིན། གཞུང་ལམ་ཨང་དྲུག་ཅུ་རེ་དྲུག་པ་རི་བོ་
འདི་དག་གི་ཁྲོད་ནས་ཡར་འགོས་ནས་སོང་ཚེ་གློ་བུར་དུ་ལ་ཁ་ཞིག་ཏུ་སླེབས་ཤིང་། ལ་མོ་
དེའི་འོག་ཏུ་མཛེས་སྡུག་ལྡན་པའི་ལུང་གཤོངས་ཤིག་ཡོད། ལ་མོ་དེའི་འོག་ཏུ་ཤིང་འབྲས་
ཀྱི་ལྡུམ་ར་དང་རྒུན་འབྲུམ་གྱི་ཞིང་ར་བཅས་ཡོད་ལ། ད་དུང་ཁང་པ་ཆུང་ཆུང་ཡང་ཡོད་
ཅིང་། ཐག་རིང་ན་གྲོང་ཁྱེར་ཞིག་ཀྱང་ཡོད། ཨོ་དཀོན་མཆོག་མཁྱེན། འགྲུལ་བཞུད་འདིའི་
མཐའ་ལ་སླེབས་སོང་།
བྲོས་བྱོལ་དུ་འགྲོ་བཞིན་པའི་མི་དམངས་རྣམས་གཞུང་ལམ་ཨང་དྲུག་ཅུ་རེ་དྲུག་པའི་
སྟེང་དུ་འཚང་ཁ་ཤིག་ཤིག་བྱེད་ཅིང་། ཁོ་ཚོ་ལས་ལ་ལ་ནི་རླངས་འཁོར་ཁེར་འགྲོ་མཁན་
ཡིན་ལ། འགའ་རེ་ནི་རུ་སྐོར་རུ་སྐོར་བྱས་ནས་འགྲོ་ཡི་ཡོད། ཉིན་གང་པོར་ཁོ་ཚོ་དལ་
མོས་འགྲོ་ལ། མཚན་མོར་ཁོ་ཚོ་ཆུ་དང་ཐག་ཉེ་སར་ཞག་སྡོད་བྱེད་ཀྱི་ཡོད། ཉིན་དཀར་ལ་
ཁོ་ཚོའི་གནའ་རྫས་ལྟ་བུའི་དྲོད་སེལ་ཆུ་སྒམ་རལ་པོ་ཁག་ལས་རླངས་པ་ལྷོག་ལྷོག་གིས་
འཕྱུར་ལ། གྲིམ་ལྷོད་ཤོར་བའི་སྦྲེལ་རྒྱུག་ཁག་གིས་ཐོ་བས་རྡུང་བ་ལྟ་བུའི་སྒྲ་བང་བང་
དུ་སྒྲོག་གི་ཡོད། གྲོང་རྡལ་གཉིས་ཀྱི་བར་དུ་བར་ཐག་ག་ཚོད་ཡོད་དམ། གྲོང་རྡལ་ཁག་
གི་བར་ཐག་ནི་འཇིགས་སྣང་སློང་བྱེད་ཅིག་ཡིན། གལ་སྲིད་གཅིག་ཆག་སོང་ན། ང་ཚོར་
ཟ་མ་ག་ཚོད་ལྷག་འདུག་གམ། རེད་ཡ། གལ་སྲིད་གཅིག་ཆག་སོང་བ་ཡིན་ན། ཇིམ་རྐང་
ཐང་ལ་གྲོང་རྡལ་དུ་སོང་ནས་ལྷུ་ལག་ཉོས་རྗེས་ཕྱིར་རྐང་ལ་ཡོང་ནས་སླེབས་པའི་བར་
དུ། ང་ཚོས་འདི་ག་རང་ནས་སྒར་བརྒྱབ་ནས་འདུག་དགོས་ཀྱི་ཡོད་པ་རེད།
སྒུལ་འཕྲུལ་གྱི་སྒྲ་ལ་ཉོན་དང་། འཁོར་ལོའི་སྒྲ་ལ་ཉོན་དང་། ཁྱོད་ཀྱི་རྣ་བས་སྒྲ་ལ་ཉོན་
དང་། ལག་པ་ཁ་སྒྱུར་འཁོར་ལོའི་སྟེང་དུ་བཞག་ནས་ཉོན་དང་། ཁྱོད་ཀྱི་སྤར་མོ་བང་སྒྱུར་
ཡུ་བའི་སྟེང་དུ་བཞག་ནས་ཉོན་དང་། ཁྱོད་ཀྱི་རྐང་པ་མཐིལ་གཅལ་སྟེང་དུ་བཞག་ནས་
ཉོན་དང་། འཁོར་རྙིང་འདིའི་བང་སྒྲ་ལ་ཁྱོད་ཀྱི་དབང་བོ་སྣ་ལྔས་ཉོན་དང་། སྒྲའི་ང་རོའི་
འགྱུར་བའམ་ཡང་ན་སྒྲའི་འགྲོས་ཀྱི་འགྱུར་བ་རེ་རེས་ས་འདི་ནས་གཟའ་འཁོར་གཅིག་
ལ་ལུས་རྒྱུ་ཡིན་མིན་མཚོན་པ་མ་ཡིན་ནམ། ཁྲོག་སྒྲ་དེ་ཅི་རེད། མཐུད་སྦྲེལ་ལྷུ་ལག་རེད།
དེ་མི་སྐྱོན། མཐུད་སྦྲེལ་ལྷུ་ལག་ལ་སྟོན་པ་ཡེ་ཤུ་མི་ཡུལ་དུ་ཕྱིར་སླེབས་པའི་བར་དུ་ཁྲོག་སྒྲ་
གྲག་གི་བསྡད་རུང་མི་སྐྱོན། འོན་ཀྱང་། རླངས་འཁོར་འགྲོ་བའི་སྐབས་སུ་ཐག་སྒྲ་དེ། སྒྲ་
དེ་ཐོས་མི་ཐུབ་མོད་ཚོར་ཐུབ། གཅིག་བྱས་ན་འཕྲུལ་སྣུམ་སླེབས་དགོས་ས་འགའ་རེར་མ་
སླེབས་པ་ཡིན་རྒྱུ་རེད། ཡེ་ཤུ་མཁྱེན། གལ་སྲིད་དེ་འཁོར་རྟེན་གྱི་གནད་དོན་ཡིན་ན་ད་
ཅི་བྱ། སྒོར་མོ་ནི་མགྱོགས་པོར་ཟད་འགྲོ་ཡི་འདུག
གདོན་རྫས་འདི་དེ་རིང་ཅིའི་ཕྱིར་འདི་འདྲའི་ཚ་པོ་ཆགས་པ་ཡིན་ནམ། དེ་རིང་ལ་ལ་
འགོས་པ་ནི་མེད། གཅིག་བལྟ་དང་། དཀོན་མཆོག་གྲུབ་པ་ཅན་པོ། རླུང་འཁོར་གྱི་འཁོར་
ཐག་རྦད་དེ་མེད་པར་གྱུར་ཟིན། ཐག་ཕྲན་འདི་སྤྱད་ནས་འཁོར་ཐག་ཅིག་བཟོ་ཐབས་
བྱེད། རིང་ཚད་ག་ཚོད་དགོས་ཀྱི་ཡོད་དམ། ཨོ་དེ་རེད། ངས་སྣེ་མོ་གཅད་འཇོག དལ་མོར་
སྐོར་རོགས། ང་ཚོ་གྲོང་རྡལ་ལ་སླེབས་པའི་བར་དུ་དལ་མོར་སྐོར་རོགས། ཐག་པའི་འཁོར་
ཐག་དེས་ཡུན་རིང་ལ་འདང་གི་མ་རེད།
ཚ་ལུ་མ་སྐྱེ་སའི་ཁ་ལི་ཧྥོར་ནེ་ཡ་ལ་མ་སླེབས་གོང་དུ་ཆུ་སྣོད་རྙིང་པ་འདི་གད་མ་སོང་
ན་དེ་གས་འགྲིག་ཨ། དེ་གས་ཆོག་ཨ།
དེ་ནས་འགྱིག་འཁོར་ལ་མཚོན་ནའང་། འགྱིག་རས་རིམ་པ་གཉིས་ཟད་ཚར་འདུག་
ལ། འགྱིག་འཁོར་དེའང་བང་རིམ་བཞི་མ་གཏོགས་མེད་པ་ཞིག་རེད། གལ་སྲིད་འདི་རྡོ་
ཞིག་ལ་བརྡབས་ནས་གད་མ་སོང་ན་ད་དུང་ལེ་དབར་བརྒྱ་ལྷག་ལ་འགྲོ་ཐུབ་སྲིད། ང་
ཚོས་ལེ་དབར་བརྒྱ་ལྷག་ལ་འགྲོ་རྒྱུ་འདེམས་རྒྱུ་ཡིན་ནམ་ཡང་ན་དབུགས་རྐྱལ་སྲུང་སྐྱོབ་
བྱེད་རྒྱུ་འདེམས་རྒྱུ་ཡིན། གང་འདེམས་རྒྱུ་ཡིན། ལེ་དབར་བརྒྱའི་འགྲུལ་བཞུད། རེད་ཡ།
འདི་ནི་ཁྱོད་ཀྱིས་བསམ་བློ་གཏོང་དགོས་ས་ཞིག་རེད། ང་ཚོར་དབུགས་རྐྱལ་འཚེམ་བྱེད་
ཡོད། འདི་རྒྱུག་དུས་མཆོང་རྡེབ་བྱས་ཏེ་བུ་ག་ཞིག་ཕུག་བྱེད་དུ་འགྱུར་མི་འགྲོའམ། འོ་
ན་སྲུང་ཁེབས་ཤིག་བཟོས་ན་ག་འདྲ་འདུག ད་དུང་ལེ་དབར་ལྔ་བརྒྱ་ལྷག་འགྲོ་ཐུབ་སྲིད།
འདི་གད་མ་སོང་བར་དུ་དལ་མོས་འགྲོ་དགོས།
ང་ཚོས་འགྱིག་འཁོར་ཞིག་ཉོ་དགོས། སྐྱབས་མགོན་ཡེ་ཤུ། ཁོ་ཚོས་འགྱིག་འཁོར་
རྙིང་པ་ཞིག་ལའང་རིན་གོང་འདི་འདྲའི་མཐོན་པོ་ལེན། ཁོ་ཚོས་ཕར་ཕྱོགས་མི་ལ་གཅིག་
བལྟས་མ་ཐག་ཏུ་ཁོ་འགྲོ་དགོས་པ་ཤེས་ཡོང་ལ། ཁོས་སྒུག་ནས་འདུག་མི་ཐུབ་པའང་
ཤེས་ཀྱི་ཡོད། དེ་ནས་རིན་གོང་ཡང་ཡར་བཀྱག་འགྲོ།
དགོས་ན་ཉོས། མི་དགོས་ན་སྐྱུར་ཞོག ངས་རང་ཉིད་ཀྱི་བདེ་ཐང་བསམ་ནས་ཚོང་
ལས་བྱས་པ་མིན། ང་རང་འདིར་འགྱིག་འཁོར་འཚོང་ཆེད་དུ་བསྡད་པ་ཡིན། ངས་འདི་ཚོ་
སྦྱིན་པ་གཏོང་གི་མ་རེད། ཁྱོད་ཀྱི་མགོ་ཐོག་ལ་ཅི་ཞིག་ཡོང་ཡོད་ན་དེར་ངས་ཁ་ཡ་ས་བྱེད་
མི་ཐུབ། ངས་རང་ཉིད་ཀྱི་མགོ་ཐོག་ལ་ཅི་ཞིག་འབྱུང་མིན་ཐོག་བསམ་བློ་གཏོང་དགོས།
འདི་ནས་གྲོང་རྡལ་རྗེས་མ་བར་དུ་ལམ་ཐག་ག་ཚོད་ཡོད།
ཁ་སང་ཁྱོད་ཚོའི་མི་དམངས་ཚོའི་རླངས་འཁོར་བཞི་བཅུ་ཞེ་དྲུག་སོང་བ་མཐོང་
བྱུང་། ཁྱོད་ཚོ་ཚང་མ་གང་ནས་ཡོང་བ་ཡིན། ཁྱོད་ཚོ་ཚང་མ་གང་དུ་འགྲོ་རྒྱུ་ཡིན།
རེད་ཡ། ཁ་ལི་ཧྥོར་ནེ་ཡ་ཟེར་བ་དེ་མངའ་སྡེ་ཆེན་པོ་ཞིག་རེད་ཨ།
དེ་དེ་འདྲ་ཆེ་རྒྱུ་ཡོད་པ་མ་རེད། ཨ་རི་མངའ་སྡེ་མཉམ་འབྲེལ་རྒྱལ་ཁབ་ཀྱང་དེ་འདྲ་
ཆེན་པོ་མ་རེད། དེ་དེ་འདྲ་ཆེན་པོ་མ་རེད། ཆེན་པོ་མ་རེད། ཁྱོད་ཚོ་དང་ང་ཚོ་ཚང་མ་ཤོང་
སའི་ས་ཆ་མེད་ལ། ཁྱོད་ཚོའི་རིགས་དང་ང་ཚོའི་རིགས། ཕྱུག་པོ་དང་དབུལ་པོ་གཉིས་ཀ་
ཡུལ་ལུང་གཅིག་གི་ནང་དུ་གནས་ས་མེད་ཅིང་། ཁྲམ་པ་དང་དྲང་མོ་གཉིས་ཀའང་མཉམ་
གནས་བྱེད་ས་མེད། ལྟོགས་པ་དང་རྒྱགས་པ་གཉིས་ཀའང་དེ་བཞིན་ནོ།། དེ་བས། ཁྱོད་ཚོ་
གང་ནས་ཡོང་ན་ཅིའི་ཕྱིར་དེར་ཕྱིར་མི་འགྲོའམ།
འདི་ནི་རང་དབང་གི་རྒྱལ་ཁབ་ཅིག་རེད། མི་སུ་ཞིག་ཡིན་རུང་གང་དུ་འགྲོ་འདོད་ན་
དེར་སོང་ཆོག་པ་རེད།
དེ་ནི་ཁྱོད་ཀྱི་བསམ་ཚུལ་ཙམ་རེད། ཁ་ལི་ཧྥོར་ནེ་ཡའི་མཐའ་སྲུང་དམག་ཟེར་བ་གོ་
མ་མྱོང་ངམ། ལོ་སི་ཨན་ཇེལ་སི་གྲོང་ཁྱེར་ནས་མངགས་གཏོང་བྱས་པའི་ཉེན་རྟོག་པ་
ཚོས་སྤྲང་ཕྲུག་ཁྱོད་ཚོའི་སྔུན་བཀག་ནས་ཕྱིར་ཕུད་གཏང་ཡོང་གི་རེད། གལ་སྲིད་ཁྱོད་
ཀྱིས་ཁང་གཞིས་ཉོ་མི་ཐུབ་ཚེ་ང་ཚོར་ཁྱོད་རང་དགོས་ཀྱི་མེད་ཟེར་རྒྱུ་རེད། ཁྱོད་ལ་ཁ་
ལོ་བའི་ལག་ཁྱེར་ཨེ་ཡོད་ཅེས་འདྲི་ངེས་ཤིང་། གལ་ཏེ་ཁྱོད་ཀྱིས་བསྟན་པ་ཡིན་ན་མིག་
བཤེར་ཞིག་བྱས་རྗེས་གཤག་འཇོག་ལ། དེ་ནས་ཁ་ལོ་བའི་ལག་ཁྱེར་མེད་པར་འདིར་ཡོང་
མི་ཆོག་ཟེར་ངེས།
འདི་ནི་རང་དབང་གི་རྒྱལ་ཁབ་ཅིག་རེད།
རེད་ཡ། དེས་ན་སོང་ནས་རང་དབང་རེ་ཨེ་རྙེད་ལྟོས་དང་། ཁོ་ཚོས་ཟེར་ན་ཁྱོད་ལ་ཉོ་
བྱེད་སྒོར་མོ་ཡོད་ན་རང་དབང་ག་ཚོད་དགོས་དགོས་ཡོད་པ་རེད་ཟེར།
ཁ་ལི་ཧྥོར་ནེ་ཡ་མངའ་སྡེ་ན་གླ་ཆ་མཐོན་པོ་ཡོད་པ་རེད་ཟེར། ང་ལ་བརྡ་ཡིག་ཅིག་
ཡོད་ཅིང་། དེའི་སྟེང་དུ་གསལ་པོ་བྲིས་འདུག
སྐྱག་རྫུན་རེད། ངས་ཡུལ་མི་ཚོ་ཡུལ་དེ་ནས་ཕྱིར་ཡོང་བཞིན་པ་མཐོང་བྱུང་། གཅིག་
གིས་ཁྱོད་ཚོར་ཀུ་རེ་རྩེད་ཀྱི་ཡོད་ཐག་ཆོད་རེད། ཡ། འགྱིག་འཁོར་འདི་ཉོ་རྒྱུ་ཡིན་ནམ་
མིན།
ད་ཉོ་འགྲོ། ཡེ་ཤུ། འདིས་ང་ཚོའི་སྒོར་ཁུག་སྟོང་པར་ཕུད་རྒྱུ་རེད། ད་ང་ཚོར་མང་པོ་
ཞིག་ལྷག་མེད།
རེད་ཡ། ང་ནི་སྦྱིན་གཏོང་ཚོགས་པ་ནི་མིན། འདི་ཡང་མཉམ་དུ་འཁྱེར་སོང་།
ཉོ་དགོས་རྒྱུ་རེད། ཡ། གཅིག་བལྟ་དང་། ཡར་ཁ་ཕྱེ་དང་། ཤུན་པགས་ལ་གཅིག་བལྟ་
དང་། ཨོ། ཁྱི་ཕྲུག་ཁྱོད། ཁྱོད་ཀྱིས་ཤུན་པགས་སྐྱོན་མེད་ཡིན་ཟེར་བ་མིན་ནམ། འདིའི་ཤུན་
པགས་རལ་ནས་ནང་དུ་སླེབས་གྲབས་འདུག་ཨ།
སྐྱོན་མེད་ལོས་ཡིན། ཨོ། དཀོན་མཆོག་དཔང་ལ་བཙུགས་པ་ཡིན། འདི་ངས་ཅི་ལྟར་
མ་མཐོང་བ་ཡིན་ནམ།
ཁྱོད་ཀྱིས་མཐོང་ལོས་ཡོད། ཁྱི་ཕྲུག་ཁྱོད། ཁྱོད་ཀྱིས་ཤུན་པགས་རལ་པོ་ཞིག་ལ་སྒོར་
མོ་བཞི་བྱས་ཏེ་བཙོང་འདོད་པ་རེད། ངས་ཁྱོད་ཀྱི་གདོང་ལ་ཁུ་ཚུར་གཅིག་མ་གཞུས་ན།
ཡ་ཡ། ནང་སྟོད་མ་ཕུད། ངས་ཁྱོད་ལ་བཤད་པ་བཞིན་ངས་དངོས་གནས་མཐོང་མ་
སོང་། ཡ། ད་ངས་ཁྱོད་ལ་གཅིག་བཤད། ད་འདི་ཁྱོད་ལ་སྒོར་གསུམ་དང་ཟུར་ལྔ་བྱས་ཏེ་
བཙོང་།
ད་ཁྱོད་ཀྱིས་སྟོང་བསམ་འཆང་གི་མ་འདུག ང་ཚོས་གྲོང་རྡལ་རྗེས་མའི་ནང་ནས་
ཐབས་ཤེས་འཐེན་རྒྱུ་ཡིན།
ང་ཚོ་འགྱིག་འཁོར་འདིའི་སྟེང་ནས་སླེབས་ཐུབ་རྒྱུ་རེད་དམ།
མི་ཐུབ་རང་ཐུབ་རེད། ཁྱི་ཕྲུག་དེ་ལ་སྐར་མ་གཅིག་སྤྲོད་པ་ལས་ང་རང་ལྕགས་གོར་ཀྱི་
སྟེང་ནས་འགྲོ་དགོས་ཐུག་རུང་འགྲོ་རྒྱུ་ཡིན།
ད་སྔོན་ཚོང་པ་དེའི་ཐོག་ཁྱོད་ལ་བསམ་ཚུལ་ཅི་ཞིག་འདུག དེ་ཁོ་རང་ཉིད་ཀྱིས་བཤད་
པ་ལྟར། ཁོ་རང་གིས་རང་ཉིད་ཀྱི་བདེ་ཐང་བསམ་ནས་ཚོང་བྱེད་པ་མ་རེད། དེ་ནི་ཚོང་
ལས་རེད། ཁྱོད་ཀྱིས་བལྟས་ན་ཅི་འདྲ་རེད། མི་ཞིག་ལ་མཚོན་ན། ཨོ། ལྟོས་དང་། ལམ་
འགྲམ་གྱི་སྒོ་བྱང་དེ་དག་མཐོང་གི་འདུག་གམ། ཞབས་ཞུའི་སྤྲོ་ཚོགས། གཟའ་མིག་དམར་
གྱི་གུང་ཚིགས། ཁོལ་མ་ཌོ་མགྲོན་ཁང་། དགའ་བསུ་ཞུ། སྤུན་ཟླ།དེ་ནི་སྤྲོ་ཚོགས་ཤིག་རེད།
མི་གཅིག་གིས་སྔོན་ཆད་སྒྲུང་འདི་འདྲ་ཞིག་བཤད་མྱོང་། ཉིན་ཞིག་ཁོ་འདུ་ཚོགས་ཤིག་ཏུ་
སོང་ནས་ཚོང་པ་ཚོར་འདི་ལྟར་བཤད་པ་རེད། ང་རང་ད་དུང་བྱིས་པ་ཞིག་ཡིན་པའི་སྐབས་
སུ། ཉིན་ཞིག་ལ། ཨ་ཕས་ང་ལ་བ་མོ་དེ་འཁྲིད་ནས་ཞབས་ཞུ་ཞུས་ཤོག་ཟེར། དེ་ནས་ངས་བ་
མོ་དེ་མར་འཁྲིད་ནས་ཞབས་ཞུ་ཞུས་པ་ཡིན། དུས་དེ་ནས་བཟུང་ཚོང་པ་ཞིག་གིས་ཞབས་
ཞུའི་སྐོར་གྱི་སྐད་ཆ་བཤད་ཡོང་དུས། ཡང་སུ་ཞིག་གིས་གྱོང་ཁ་འཁུར་དགོས་པ་ཡིན་ནམ་
བསམ་གྱི་ཡོད། ཚོང་ལས་བྱེད་པའི་མི་ཞིག་ལ་མཚོན་ན། ཁོས་སྐྱག་རྫུན་བཤད་ནས་མི་ལ་
མགོ་སྐོར་གཏོང་གི་ཡོད་པ་རེད། འོན་ཀྱང་། ཁོ་ཚོས་དེ་ལ་མིང་གཞན་ཞིག་བཏགས་ཡོད།
དེ་ནི་གནད་འགག་རེད། གལ་སྲིད་ཁྱོད་རང་སོང་ནས་འགྱིག་འཁོར་ཞིག་བརྐུས་པ་ཡིན་
ན་ཁྱོད་རང་རྐུན་མར་གྱུར་པ་རེད། འོན་ཀྱང་། ཁོས་ཁྱོད་ལ་འགྱིག་འཁོར་རལ་པོ་ཞིག་
སྤྲད་ནས་ཁྱོད་ཀྱི་སྒོར་མོ་བཞི་རྐུ་ཐབས་བྱས་པ་རེད་མོད། འོན་ཀྱང་། ཁོ་ཚོས་དེ་ལ་ཚུལ་
ལྡན་ཚོང་ལས་ཟེར།
འདུག་སྟེགས་རྒྱབ་མའི་སྟེང་གི་ཌན་ནེ་ཡིས་ཆུ་ཞིག་བཏུང་དགོས་ཟེར།
བསྲན་ནས་འདུག་རྒྱུ་ལས་ཐབས་མེད། འདིར་ཆུ་མེད།
ཉོན་དང་། སྒྲ་དེ་རླངས་འཁོར་གྱི་མཇུག་མ་ནས་ཨེ་རེད།
ཏར་འཕྲིན་གྱི་སྒྲ་འདྲ་པོ་ཞིག་སྒྲོམ་གཞི་བརྒྱུད་ནས་ཡོང་གི་འདུག
ཨོ། གཟེར་གདན་ཞིག་ལྷུང་སོང་། ད་མུ་མཐུད་དུ་འགྲོ་བཞིན་འདུག་རྒྱུ་ལས་ཐབས་
གཞན་མེད། དེའི་ཤུ་སྒྲ་ལ་ཉོན་དང་། ང་ཚོས་སྒར་ས་ཡག་པོ་ཞིག་བཙལ་རྗེས་རླངས་
འཁོར་གྱི་གདོང་ཁེབས་ཕྱེས་ནས་ཞིག་གསོ་རེ་བྱེད་ཐབས་བྱ། དཀོན་མཆོག་མཁྱེན། ཟ་
མ་ཇེ་ཡང་དུ་འགྲོ་བཞིན་འདུག་ལ་སྒོར་མོ་ཡང་ཇེ་ཡང་དུ་འགྲོ་བཞིན་འདུག གལ་སྲིད་
རླངས་སྣུམ་ཡང་ཉོ་མི་ཐུབ་པའི་དུས་ཤིག་ལ་སླེབས་ན། དེ་དུས་ཅི་ཞིག་བྱ་ཨང་།
འདུག་སྟེགས་རྒྱབ་མའི་སྟེང་གི་ཌན་ནེ་ཡིས་ཆུ་ཞིག་བཏུང་དགོས་ཟེར། ཕྲུ་གུ་འདི་
སྐོམ་གྱི་འདུག
གཟེར་གདན་གྱི་ཤུ་སྒྲ་ལ་ཉོན་དང་།
ཨོ། སྟོན་པ་ཡེ་ཤུ། ད་འགྲིག་མ་སོང་། དབུགས་རྐྱལ་དང་ཤུན་པགས་མཉམ་དུ་གད་
སོང་། ད་བཟོ་བཅོས་བྱེད་རྒྱུ་ལས་ཐབས་གཞན་མེད། ཤུན་པགས་དེ་སྲུང་ཁེབས་བཟོ་བྱེད་
དུ་ཉར་ཚགས་བྱོས་ཤོག འདི་དུམ་བུར་བཏུབ་ནས་འདྲལ་ཉེན་ཆེ་སའི་ནང་འཁོར་ཐད་
དུ་བཞག་ན་ཤུན་པགས་སྲུང་སྐྱོབ་བྱེད་ཐུབ།
རླངས་འཁོར་ལམ་འགྲམ་དུ་བསྡད་ནས་གདོང་ཁེབས་ཡར་བཀྱགས་རྗེས་དབུགས་
རྐྱལ་མགྱོགས་པོར་བཙེམས། གཞུང་ལམ་ཨང་དྲུག་ཅུ་རེ་དྲུག་པའི་སྟེང་གི་རླངས་འཁོར་
རྣམས་ནི་རྨས་མ་དང་འདྲ་བར། དབུགས་ཧལ་ཧལ་དུ་ལེན་བཞིན་ཧུར་ཐག་འབད་ཐག་
བྱེད་ཀྱི་ཡོད། ཚ་དྲོད་མཐོ་དྲགས་འདུག མཐུད་མཚམས་ལྷོད་དྲགས་འདུག འཁོར་རྟེན་
ལྷོད་འདུག འཁོར་ཕུང་ལས་ཁྲོབ་སྒྲ་གྲག་གི་འདུག
ཌན་ནེ་ཡིས་ཆུ་ཕོར་པ་གང་འཐུང་དགོས་ཟེར།
མི་དམངས་རྣམས་གཞུང་ལམ་ཨང་དྲུག་ཅུ་རེ་དྲུག་པའི་སྟེང་དུ་བྲོས་བྱོལ་དུ་འགྲོ་
བཞིན་ཡོད། ཨར་འདམ་གྱི་གཞུང་ལམ་རིང་མོ་འདི་མདུན་ཕྱོགས་སུ་མེ་འོད་བཞིན་འཚེར་
ལ། ཐག་རིང་གི་ཚ་གདུག་གིས་གཞུང་ལམ་སྟེང་དུ་ཆུ་འཁྱིལ་མང་པོ་ཡོད་པའི་སྣང་བ་
སྟེར།
ཌན་ནེ་ཡིས་ཆུ་ཕོར་པ་གང་འཐུང་དགོས་ཟེར།
ཁོས་བསྲན་ནས་འདུག་རྒྱུ་ལས་ཐབས་ཤེས་མི་འདུག སྙིང་རྗེ། ཁོ་ལ་ཚ་བ་འཕར་
འདུག ཞབས་ཞུའི་ས་ཚིགས་རྗེས་མ། མི་དེས་བཤད་པ་ལྟར། ཞབས་ཞུའི་ས་ཚིགས།
མི་དམངས་སྟོང་ཕྲག་ཉིས་བརྒྱ་ལྔ་བཅུ་ཐམ་པ་ལམ་ལ་བུད་འདུག་ལ། རྨས་མ་དང་
འདྲ་བའི་རླངས་འཁོར་རྙིང་པ་སྟོང་ཕྲག་ལྔ་བཅུ་ཐམ་པ་རླངས་པ་ཐོལ་ཐོལ་ངང་མདུན་
དུ་སྐྱོད། གཞུང་ལམ་གྱི་འགྲམ་རྒྱུད་དུ་བདག་མེད་དུ་བསྐྱུར་པའི་འཁོར་ཆག་ག་ས་གང་
དུ་མཐོང་རྒྱུ་འདུག ཨོ། ཁོ་ཚོར་ཅི་ཞིག་བྱུང་བ་ཡིན་ནམ། རླངས་འཁོར་ནང་གི་མི་རྣམས་
གང་དུ་ཕྱིན་པ་ཡིན་ནམ། ཁོ་ཚོ་རྐང་ཐང་ལ་སོང་བ་ཨེ་ཡིན་ནམ། ཁོ་ཚོ་གང་དུ་ཡོད་
དམ། སྙིང་སྟོབས་འདི་གང་ནས་བྱུང་བ་ཡིན་ནམ། འདི་འདྲ་བའི་འཇིགས་རུང་གི་ཡིད་
ཆེས་དེ་གང་ཞིག་ནས་སླེབས་པ་ཡིན་ནམ།
ངས་སྒྲུང་ཞིག་བཤད་ཡ། སྒྲུང་འདི་ནི་དངོས་གནས་ཡིད་ཆེས་དཀའ་བ་ཞིག་ཡིན་མོད།
འོན་ཀྱང་། དེ་ནི་དོན་དངོས་ཡིན་ལ། དེ་ནི་མཚར་པོ་དང་སྙན་མོ་ཞིག་ཀྱང་ཡིན། སྔོན་
ཆད་ཅིག་ལ། བཟའ་མི་བཅུ་གཉིས་ཡོད་པའི་ཁྱིམ་ཚང་ཞིག་ཁོ་ཚོའི་ས་ཞིང་གི་ཐོག་
ནས་རྒྱང་ཕུད་བཏང་བ་རེད། ཁོ་ཚོར་རླངས་འཁོར་མེད་པས་ཞིག་རོ་ཆག་རོའི་ཁྲོད་ནས་
འདྲུད་འཁོར་ཞིག་བཟོས་ནས་ཁྱིམ་གྱི་ཅ་ལག་ཚང་མ་དེའི་སྟེང་དུ་བརྩིགས། དེ་ནས་ཁོ་
ཚོས་དེ་དྲུད་ནས་གཞུང་ལམ་ཨང་དྲུག་ཅུ་རེ་དྲུག་པའི་ཐོག་ཏུ་སོང་ནས་དེ་གར་སྒུག་ནས་
བསྡད། ཡུན་རིང་མ་འགོར་བར་རླངས་འཁོར་ཆུང་བ་ཞིག་ཡོང་ནས་ཁོ་ཚོ་ཚང་མ་འཁུར་
ནས་སོང་། ཁོ་ཚོའི་ནང་གི་མི་ལྔ་རླངས་རླངས་འཁོར་ཆུང་བ་དེར་བསྡད་ཅིང་། མི་བདུན་
འདྲུད་འཁོར་དུ་བསྡད་པ་དང་། ཁྱིའང་འདྲུད་འཁོར་སྟེང་དུ་བཞག་པ་རེད། ཁོ་ཚོ་འགྲུལ་
བསྐྱོད་ཐེངས་གཉིས་ཀྱི་ནང་དུ་ཁ་ལི་ཧྥོར་ནེ་ཡ་ལ་སླེབས་པ་རེད། ཁོ་ཚོ་འདྲུད་མཁན་གྱི་
མི་དེས་ད་དུང་ཁོ་ཚོར་བཟའ་བཏུང་བྱིན་པ་རེད། འདི་ནི་དོན་དངོས་རེད། འོན་ཀྱང་། འདི་
འདྲའི་སྙིང་སྟོབས་ཤིག་ཇི་ལྟར་སྐྱེས་པ་ཡིན། རང་ཉིད་ཀྱི་རིགས་ལ་འདི་འདྲའི་ཡིད་ཆེས་
ཤིག་ཇི་ལྟར་ཡོད་པ་ཡིན་ནམ། འདི་འདྲའི་ཡིད་ཆེས་ཤིག་སླེབས་པར་བྱེད་པའི་དོན་དག་
དེ་འདྲ་དེང་སང་ཧ་ཅང་ཉུང་ཉུང་ཡིན།
འཇིགས་པ་རྒྱབ་ཏུ་བསྐྱུར་ནས་བྲོས་བྱོལ་དུ་ཡོང་མཁན་གྱི་མི་དམངས་ཀྱི་ཁྲོད་དུ་དོན་
དག་ཡ་མཚན་རེ་འབྱུང་གི་ཡོད། དོན་དག་འགའ་རེ་ནི་འཇིགས་སུ་རུང་བའི་གདུག་རྩུབ་
ཡིན་མོད། འོན་ཀྱང་། འགའ་རེ་ནི་ཧ་ཅང་མཛེས་སྡུག་ལྡན་ཞིང་། དེ་དག་གིས་ཡིད་ཆེས་
ཀྱི་མེ་ཁ་གཏན་དུ་བསྐྱར་གསོ་བྱེད་ཀྱི་ཡོད།

ལེའུ་བཅུ་གསུམ་པ།

གནའ་རྫས་ལྟ་བུའི་ཧུད་སོན་རླངས་འཁོར་རྙིང་པ་འདིའི་ཁལ་ལྕི་དྲགས་པས་ཙིར་སྒྲ་
དང་འཁུན་སྒྲ་སྒྲོག་བཞིན་སོང་ནས། ས་ལི་སོ་གྲོང་རྡལ་ནས་གཞུང་ལམ་གྱི་སྟེང་དུ་བུད་
ཅིང་།དེ་ནས་ཁ་ནུབ་ཕྱོགས་སུ་འཁོར་ནས་སོང་བས། ཉི་འོད་ཀྱིས་མིག་ཟུང་འབྱེད་དཀའ་
བར་བྱེད། འོན་ཀྱང་། ཨར་འདམ་གྱི་གཞུང་ལམ་སྟེང་དུ་འཐེན་འཕར་ལ་ཉེན་ཁ་མེད་པའི་
རྐྱེན་གྱིས་ཨལ་གྱིས་དོས་འཁོར་གྱི་མགྱོགས་ཚད་མཐོ་རུ་བཏེགས། ས་ལི་སོ་གྲོང་རྡལ་ནས་
གྷོར་གྲོང་རྡལ་བར་དུ་ལེ་དབར་ཉི་ཤུ་རྩ་གཅིག་ཡོད། ཧུད་སོན་རླངས་འཁོར་འདི་ཆུ་
ཚོད་རེ་ལ་ལེ་དབར་སུམ་ཅུ་སོ་ལྔའི་མགྱོགས་ཚད་ཀྱིས་རྒྱུག་གི་ཡོད། གྷོར་གྲོང་རྡལ་ནས་
ཝར་ནེར་གྲོང་རྡལ་བར་དུ་ལེ་དབར་བཅུ་གསུམ་ཡོད་ཅིང་། ཝར་ནེར་གྲོང་རྡལ་ནས་ཆེ་
ཁོ་ཋ་གྲོང་རྡལ་བར་དུ་ལེ་དབར་བཅུ་བཞི་ཡོད། ཆེ་ཁོ་ཋ་གྲོང་རྡལ་ནས་ཧེན་རི་ཋ་གྲོང་ཁྱེར་
བར་དུ་མཆོང་ཐག་ཅུང་རིང་སྟེ། ལེ་དབར་སུམ་བཅུ་སོ་བཞི་ཡོད། འོན་ཀྱང་། དེའི་སྣེ་
རུ་གྲོང་རྡལ་ངོ་མ་ཞིག་ཡོད། ཧེན་རི་ཋ་གྲོང་ཁྱེར་ནས་ཁ་སལ་གྲོང་རྡལ་བར་དུ་ལེ་དབར་
བཅུ་དགུ་ཡོད། སྐབས་དེར་དགུང་གི་ཉི་མ་མགོ་ཐོག་ཏུ་སླེབས་འདུག་ཅིང་། དགུང་སྔོན་
ཉི་མའི་འོད་ཟེར་གྱིས་ས་ཞིང་དམར་པོ་རྣམས་ཚ་སོབ་སོབ་ཏུ་བསྒྱུར་ཡོད་པའི་རྐྱེན་གྱིས།
མཁའ་དབུགས་ཁྲོད་དུ་སྨིག་རྒྱུ་ཡོར་ཡོར་དུ་འགུལ།
ཨལ་གྱིས་ཁ་སྒྱུར་འཁོར་ལོར་འཇུས་ནས་གདོང་ལ་དམིགས་པ་ཟབ་མོ་གཏད་ཡོད་
པའི་ཉམས་ཤིག་ཤར། ཁོའི་གཟུགས་པོ་ཡོངས་ཀྱིས་རླངས་འཁོར་ལ་ཉན་བཞིན་ཡོད་
ཅིང་། ཁོའི་ངལ་མེད་ཀྱི་མིག་ཟུང་གིས་གཞུང་ལམ་དང་ཚད་འཇལ་འཆར་ཤེལ་ལ་རེས་
མོས་ཀྱིས་ལྟ། ཨལ་དང་འཕྲུལ་ཆས་གཉིས་ཀ་ངོ་བོ་དབྱེར་མེད་དུ་གྱུར་འདུག་སྟེ། རླངས་
འཁོར་ལས་འབྱུང་བཞིན་པའི་རྡེག་སྒྲ་རེ་རེ་དང་ཙིར་སྒྲ་རེ་རེ། དིར་སྒྲ་རེ་རེ་དང་ཁྲོབ་
སྒྲ་རེ་རེ། མདོར་ན་རླངས་འཁོར་ལ་ཆག་སྐྱོན་འབྱུང་བར་རྐྱེན་བྱེད་སྲིད་པའི་ཞན་ཆ་རེ་
རེར་ཁོའི་དབང་བོ་ཡོངས་ཀྱིས་ཉན་ཡོད། ད་ལྟ་ཁོ་རང་ནི་རླངས་འཁོར་གྱི་རྣམ་ཤེས་
སུ་གྱུར་ཡོད།
ཁོའི་འགྲམ་དུ་ཨ་ཕྱི་གཉིད་མ་སད་ཀྱིས་བསྡད་ཡོད་ཅིང་། ཁོ་མོས་གཉིད་ཀྱི་ཀློང་ནས་
ངུ་སྐད་རེ་འདོན་ལ། མགོ་བོ་ཡར་བཀྱགས་ནས་མདུན་ཕྱོགས་སུ་ལམ་བུ་ལ་ཐེངས་རེ་
བལྟས་རྗེས་ཡང་བསྐྱར་ཕྱིར་གཉིད་འགྲོ། ཁོ་མོའི་འགྲམ་དུ་ཨ་མ་བསྡད་ཡོད། ཨ་མས་གྲུ་
མོ་གཅིག་རླངས་འཁོར་གྱི་སྒེའུ་ཁུང་ལས་ཕྱིར་ཕྱུང་ཡོད་ཅིང་། དགུང་ཉི་མའི་ཚ་གདུག་
དྲག་པོས་ཁོ་མོའི་ཕྱིར་ཕྱུང་ཡོད་པའི་གྲུ་མོའི་ཤ་མདོག་དམར་པོར་བསྒྱུར་ཟིན། ཁོ་མོའི་
གདོང་་པ་མདུན་ཕྱོགས་སུ་ཕྱོགས་མོད། འོན་ཀྱང་། ཁོ་མོའི་མིག་ཟུང་རྣལ་དུ་གནས་ཡོད་
པའི་རྐྱེན་གྱིས་མདུན་ཕྱོགས་ཀྱི་ལམ་བུ་མཐོང་གི་མེད་ལ། ལམ་འགྲམ་གྱི་ཞིང་ཁ་དང་སྣུམ་
སྣོན་ས་ཚིགས། ཟ་ཁང་ཆུང་ཆུང་བཅས་ཀྱང་མཐོང་གི་མེད། ཧུད་སོན་རླངས་འཁོར་དེ་
ལམ་འགྲམ་གྱི་ལྟད་མོ་འདི་དག་བརྒྱུད་ནས་འགྲོ་སྐབས་ཁོ་མོས་འདི་དག་ལ་མིག་བཤེར་
ཙམ་ཡང་མི་བྱེད།
ཨལ་འདུག་སྟེགས་ཆག་པོའི་སྟེང་ནས་འགུལ་སྐྱོད་ཅིག་བྱས་རྗེས་ལག་པས་ཁ་སྒྱུར་
འཁོར་ལོར་འཇུ་སྟངས་བརྗེ་སྤོར་བྱས། དེ་ནས་ཁོས་དབུགས་རིང་ཞིག་བླངས་ནས་"ཟིང་
ཆ་ཧ་ཅང་རྒྱག་གི་འདུག་མོད། འོན་ཀྱང་། ངས་བལྟས་ན་གནད་དོན་ཆེན་པོ་མེད་པ་འདྲ།
དཀོན་མཆོག་མཁྱེན། ང་ཚོས་ཁལ་འདི་འདྲའི་ལྕི་མོ་ཞིག་འཁུར་ནས་ལ་ངོས་སུ་འགོ་
དགོས་ཚེ། ད་འདིས་ཅི་བྱེད་ཆ་མེད་རེད་ཡ། ཨ་མ། འདི་ནས་ཁ་ལི་ཧྥོར་ནེ་ཡའི་བར་དུ་
ལ་མོ་ཡོད་པ་རེད་དམ།" ཞེས་བཤད།
ཨ་མའི་མགོ་བོ་དལ་མོས་ཚུར་འཁོར་ཞིང་། ཁོ་མོའི་མིག་ཟུང་ལ་གསོན་ཉམས་དལ་
མོས་ཕྱིར་སླེབས་ནས་ངས་བལྟས་ན་ཡོད་པ་འདྲ། སྤྱིར་ངས་ཀྱང་ག་ལ་ཤེས་མོད། འོན་
ཀྱང་། ངས་གོ་བ་ལྟར་ན། འདིའི་བར་དུ་ལ་མོ་ཡོད་པ་མ་ཟད་རི་བོ་ཡང་ཡོད་རབས་
བཤད་ཀྱི་འདུག རི་བོ་མཐོན་པོ་དེ་འདྲ།" ཞེས་བཤད།
ཨ་ཕྱི་ཡིས་གཉིད་ཀྱི་ཀློང་ནས་དབུགས་ཤུ་རིང་པོ་ཞིག་འཐེན།
ཨལ་གྱིས་གལ་སྲིད་ང་ཚོ་ལ་ངོ་རུ་འགོ་དགོས་ཚེ་རླངས་འཁོར་འདི་མེ་ཡིས་འཚིག་
རྒྱུ་ལས་མེད། ང་ཚོས་ཅ་ལག་འགའ་རེ་མར་གཡུག་དགོས་རྒྱུ་རེད། གཅིག་བྱས་ན་ང་ཚོས་
ཆོས་དཔོན་དེ་མཉམ་དུ་འཁུར་མ་ཡོང་ན་འགྲིག་ཡོད་པ་རེད།” ཅེས་བཤད།
ཨ་མས་ང་ཚོ་སླེབས་སར་མ་སླེབས་གོང་དུ་ཆོས་དཔོན་ཞིག་ང་ཚོར་མཉམ་པོར་ཡོད་
ན་བཟང་ས་ཡོད་པ་རེད། ཆོས་དཔོན་དེས་ང་ཚོར་རོགས་རམ་གནང་གི་རེད།” ཅེས་བཤད་
རྗེས། ཁོ་མོས་ཡང་བསྐྱར་མདུན་ཕྱོགས་ཀྱི་འོད་ཆེམ་ཆེམ་གྱི་ལམ་བུར་ཕྱིར་བལྟས།
ཨལ་གྱིས་ལག་པ་གཅིག་གིས་ཁ་སྒྱུར་འཁོར་ལོར་འཐམས་ཤིང་། ལག་པ་གཞན་པས་
འདར་འགུལ་བྱེད་བཞིན་པའི་བང་སྒྱུར་ཡུ་བར་འཐམས། ཁོའི་ངག་ནས་སྐད་ཆ་ཐོན་རྒྱུ་
ཅུང་ཁག་ཙམ་གདའ། ཁོས་ཁ་ནང་ནས་ཚིག་རྣམས་སྔོན་ལ་ཁུ་སིམ་པོས་གྲུབ་པར་བྱས་
རྗེས་ད་གཟོད་སྐད་ཡར་བཀྱགས་ནས་“ཨ་མ།” ཞེས་ཅི་ཞིག་བཤད་མགོ་བརྩམས་པར། ཁོ་
མོས་མགོ་བོ་ཚུར་འཁོར་ནས་ཁོའི་ཕྱོགས་སུ་དལ་མོས་བལྟས་བྱུང་ལ། རླངས་འཁོར་གྱི་
འགུལ་སྐྱོད་ཀྱིས་ཁོ་མོའི་མགོ་བོ་གཡོ་ཙམ་གཡོ་ཙམ་བྱེད་ཨ་མ། ང་ཚོ་འདི་ལྟར་སོང་ན་
ཁྱེད་རང་ལ་ཞེད་སྣང་སྐྱེ་ཡི་འདུག་གམ། ཁྱོད་རང་ས་ཆ་རྒྱུས་མེད་ཅིག་ལ་འགྲོ་བར་ཞེད་
སྣང་སྐྱེ་ཡི་འདུག་གམ།"
ཁོ་མོའི་མིག་མདངས་ལ་བསམ་གཞིག་དང་ཞི་འཇམ་གྱི་ཉམས་ཤིག་བབས་ནས་ཅུང་
ཞེད་ཀྱི་འདུག འོན་ཀྱང་། ཞེད་སྣང་ཆེན་པོ་མི་སྐྱེ། ངས་ནི་འདི་གར་བསྡད་ནས་ངང་སྒུག་
བྱེད་ཀྱིན་ཡོད། གལ་སྲིད་ང་རང་གིས་བསྒྲུབ་དགོས་པའི་དོན་དག་ཅིག་དང་འཕྲད་ཚེ་ངས་
དེ་ག་བསྒྲུབ་ངེས་ཡིན" ཞེས་བཤད།
‘ཁྱོད་ཀྱིས་ང་ཚོ་དེ་གར་འབྱོར་ཚེ་ག་འདྲ་ཡིན་མིན་སྐོར་ལ་བསམ་བློ་གཏོང་གི་མེད་
དམ། ཡུལ་དེ་ང་ཚོས་བསམ་པ་ལྟ་བུའི་ཡག་པོ་མེད་རྒྱུ་རེད་བསམ་ནས་ཁྱོད་རང་ཞེད་ཀྱི་
མི་འདུག་གམ།”
ཁོ་མོས་མགྱོགས་པོར་"མེད། ཞེད་ཀྱི་མེད། ངས་དེ་ཐད་ལ་བསམ་བློ་གཏོང་གི་མེད།
ངས་དེ་ཐད་ལ་བསམ་བློ་གཏོང་མི་རུང་ལ། ཁྱོད་ཀྱིས་ཀྱང་དེ་ཐད་ལ་བསམ་བློ་གཏོང་མི་
རུང་། དེ་ལྟར་བྱས་ན་དཀའ་ལས་རང་རེད། འབྱུང་སྲིད་པའི་གནས་སྟངས་དེ་འདྲའི་མང་
བ་ལ། ང་ཚོའི་མདུན་ཕྱོགས་སུ་འབྱུང་སྲིད་པའི་གནས་སྟངས་སྟོང་ཕྲག་མང་པོ་ཡོད་པ་
རེད་ལ། དུས་ཚོད་ངོ་མ་སླེབས་དུས་ང་ཚོར་གནས་སྟངས་གཅིག་ཁོ་ན་འབྱུང་། གལ་སྲིད་
དུས་ཚོད་དངོས་སུ་མ་སླེབས་གོང་ལ་གནས་སྟངས་དེ་དག་ལ་སེམས་ཁྲལ་བྱས་པ་ཡིན་ན།
དེ་ནི་རང་སྡུག་རང་གིས་ཉོས་པ་མ་གཏོགས་མེད། ཁྱོད་རང་ད་རུང་ན་ཆུང་ཡིན་པས་
བསམ་བློ་མདུན་ཕྱོགས་ལ་གཏོང་དགོས་ཀྱི་ཡོད་པ་རེད། འོན་ཀྱང་ང་རང་ལ་མཚོན་ན།
དེ་ནི་ང་ཚོ་འགྲོ་སའི་ལམ་བུ་ཙམ་རེད་ལ། ངའི་བསམ་བློ་འཁོར་ས་ནི། དུས་ཡུན་ག་ཚོད་
རྗེས་ནས་ཁོ་ཚོས་ཡང་བསྐྱར་ཕག་རྩིབ་བཟའ་དགོས་པའི་གནད་དོན་དེ་ཡིན།” ཞེས་
བཤད་རྗེས་ཁོ་མོའི་གདོང་པ་ཇེ་གྲིམ་དུ་སོང་ངས་སྒྲུབ་ཐུབ་པ་ནི་དེ་ག་ཙམ་རེད། དེ་ལས་
གཞན་ཞིག་ངས་བྱེད་མི་རུང་། གལ་སྲིད་ངས་དེ་ལས་ལྷག་ཅིག་བྱས་ན། ཁོ་ཚོ་ཚང་མ་ཁོང་
ཁྲོ་ཟོས་ཡོང་། ཁོ་ཚོས་ང་ལ་བརྟེན་དོན་ཡང་དེ་ག་ཙམ་གྱི་དོན་ཡིན།"
ཨ་ཕྱི་ཡིས་གླལ་ཁ་ཙི་སྐད་དང་ལྡན་པ་ཞིག་བྱས་རྗེས་མིག་གཉིས་ཕྱེས་བྱུང་། ཁོ་མོས་
ཡར་ལྟ་མར་ལྟ་བྱས་རྗེས་ང་ཕྱིར་འབུད་དགོས། ཨ་དཀོན་མཆོག་མཁྱེན།" ཞེས་བཤད།
ཨལ་གྱིས་དང་པོ་ཤིང་ཕྲན་ཚང་ཚིང་ཡོད་ས་ཞིག་བཙལ། ཨོ། མདུན་ཕྱོགས་སུ་ལྕུག་
ཚལ་འདུག" ཅེས་བཤད།
ཨ་ཕྱི་ཡིས་ཤིང་ཕྲན་ཡོད་ཀྱང་ཆོག་ལ་མེད་ཀྱང་རུང་།གང་ལྟར་ང་ཕྱིར་འབུད་དགོས་
}ཟེར་གྱི་ཡོད། ཅེས་ཆོ་ངེ་འདོན་བཞིན་ང་ཕྱིར་འབུད་དགོས། ང་ཕྱིར་འབུད་དགོས། ཞེས་
འུར་བརྒྱབ།
ཨལ་གྱིས་རླངས་འཁོར་གྱི་མྱུར་ཚད་ཇེ་མགྱོགས་སུ་བཏང་ཞིང་། དེ་ནས་ཤིང་ཕྲན་ཐུང་
ཐུང་སྐྱེས་ཡོད་ས་ཞིག་ཏུ་སླེབས་པ་ན་རླངས་འཁོར་གྱི་ཁ་བཀག ཨ་མས་མགྱོགས་པོར་སྒོ་
ཕྱེས་ནས་རྒན་མོ་ལོ་ལོན་འདི་དྲུད་མ་འཐེན་གྱིས་ལམ་འགྲམ་དུ་སར་འབབ་ཏུ་བཅུག་
ནས་ཕར་ཕྱོགས་ཀྱི་ཤིང་ཕྲན་གསེང་དུ་ཁྲིད། ཨ་ཕྱི་ཙོག་པུར་འདུག་དུས་འགྱེལ་མི་འགྲོ་
བའི་ཆེད་དུ་ཨ་མས་ཁོ་མོ་རྒྱབ་ནས་བསྐྱོར་ཏེ་བསྡད།
དོས་འཁོར་གྱི་སྟེང་གི་མི་གཞན་པ་ཚོའང་འགུལ་སྐྱོད་རྒྱག་མགོ་བརྩམས། བྱོལ་ཐབས་
མེད་པའི་ཉི་འོད་ཀྱི་འོག་ནས་ཁོ་ཚོའི་གདོང་པ་ཚིག་ཟིན་པས་འོད་ཀྲིག་ཀྲིག་བྱེད། ཋོམ་
དང་ཁ་སེ། ནོ་ཡ་དང་ཨ་ཁུ་ཇོན་བཅས་ངལ་དུབ་ཀྱི་ཉམས་དང་བཅས་དོས་འཁོར་སྟེང་
ནས་སར་བབས། རུ་ཐེ་དང་ཝིན་ཧྥིལད་གཉིས་ཀ་རྐང་གདན་བརྒྱུད་ནས་མར་བབས་རྗེས་
ཤིང་ཕྲན་ཁྲོད་དུ་བརྒྱུགས། ཁོན་ནེ་ཡིས་ཞི་འཇམ་གྱིས་རོ་སི་ཤ་རོན་ལ་མར་འབབ་རོགས་
བྱས། རས་རྒོད་ཀྱི་འོག་ཏུ་ཨ་མེས་གཉིད་ལས་སད་འདུག་ཅིང་། ཁོས་མགོ་བོ་ཕྱིར་བསྲིངས།
འོན་ཀྱང་། ཁོའི་མིག་ཟུང་གཉིས་ད་དུང་ཡང་བཟི་དྭངས་མེད་པར་ཆུ་ལུག་ལུག་ངང་ཚོར་
བ་བྲལ་བ་ལྟ་བུར་སྣང་། ཁོས་མི་གཞན་པ་ཚོར་བལྟས་མོད། འོན་ཀྱང་། ཁོའི་མིག་ནང་
དུ་ངོས་ཟིན་པའི་ཉམས་ཤིག་མ་ཤར།
ཥོམ་གྱིས་ཨ་མེས། མར་འབབ་འདོད་དམ།" ཞེས་དྲིས།
“ མི་ཁོའི་རྒས་ཉམས་དོད་པའི་མིག་ཟུང་ལས་ཅི་མི་སྙམ་པའི་ཉམས་ཤིག་ཤར་ནས་
འབབ།" ཅེས་ལན་བཏབ། ཡུད་ཙམ་རྗེས་ནས་ཁོའི་མིག་ནང་དུ་ཁྲོ་གཏུམ་གྱི་ཉམས་དེ་
ཕྱིར་སླེབས་བྱུང་ང་འགྲོ་རྒྱུ་མིན་ཟེར་གྱི་ཡོད། ང་མུ་ལེ་བཞིན་དུ་ཤུལ་དུ་སྡོད་རྒྱུ་ཡིན།”
དེ་རྗེས་ཁོ་ཡང་བསྐྱར་ཅི་མི་སྙམ་པའི་སྣང་བར་ཕྱིར་འཁྱམས། ཨ་མས་ཨ་ཕྱི་བསྐྱོར་ནས་
གཞུང་ལམ་འགྲམ་དུ་ཡར་ཕྱིར་སླེབས།
ཨ་མས་ཋོམ། རྒྱབ་ཕྱོགས་ཀྱི་རས་རྒོད་འོག་གི་རུས་པ་བླུགས་ཡོད་སའི་རྔོད་སླང་དེ་
འཁྱེར་ཤོག ད་ང་ཚོས་གཅིག་བཟའ་དགོས་རྒྱུ་རེད།" ཅེས་བཤད་པས། ཁོམ་གྱིས་རྔོད་སླང་
དེ་བླངས་ནས་ཚང་མར་ལག་བརྒྱུད་ཀྱིས་སྤྲད། དེ་ནས་བཟའ་མི་རྣམས་གཞུང་ལམ་
འགྲམ་དུ་ལངས་ནས་ཕག་རུས་སྟེང་གི་ཤ་སོབ་རྣམས་བཏོགས།
ཨ་ཕས་“ང་ཚོས་འདི་དག་འཁྱེར་ཡོང་བ་དངོས་གནས་རླུང་རྟ་བརྒྱུགས་འདུག སྟེང་
ནས་འཚང་ཁ་ཆེ་དྲགས་པའི་རྐྱེན་གྱིས་འགུལ་སྐྱོད་ཀྱང་རྒྱག་དཀའ་བའི་ཚོད་རེད། ཆུ་
གང་དུ་ཡོད་དམ།” ཞེས་བཤད།
ཨ་མས་ཆུ་ཁྱོད་ཚོ་དང་མཉམ་དུ་སྟེང་དུ་ཡོད་པ་མ་རེད་དམ། ངས་ཆུ་ཟོ་དེ་གྲ་སྒྲིག་
བྱས་ཡོད་ཨ། ཞེས་བཤད།
ཨ་ཕ་དོས་འཁོར་འགྲམ་ངོགས་ནས་སྟེང་དུ་འགོས་ནས་རས་རྒོད་ཀྱི་འོག་ཏུ་ཆུ་ཟོ་
བཙལ། "ཆུ་ཟོ་འདི་གར་མི་འདུག ང་ཚོས་བརྗེད་སོང་བ་ཡིན་ཤག་རེད།
ཁ་སྐོམ་པའི་ཚོར་བ་ཞིག་དེ་མ་ཐག་ཏུ་སླེབས། ཝིན་ཧྥིལད་ཀྱིས་འཁུན་སྒྲ་དང་བཅས་
“ངས་ཆུ་འཐུང་དགོས། ངས་ཆུ་འཐུང་དགོས།” ཞེས་བཤད་ཅིང་། སྐྱེས་པ་རྣམས་ལའང་གློ་
བུར་དུ་སྐོམ་གདུང་གི་ཚོར་བ་སླེབས་ནས་སོ་སོའི་མཆུ་སྒྲོས་མཆིལ་མས་བརླན། དེ་ལྟར་
འཇིགས་སྔངས་ཆུང་ཆུང་ཞིག་གི་མགོ་བརྩམས།
ཨལ་གྱིས་འཇིགས་སྐྲག་དེ་ཇེ་ཆེར་འགྲོ་བཞིན་པ་མཐོང་ནས་“ང་ཚོ་ཞབས་ཞུའི་ས་
ཚིགས་སུ་སླེབས་མ་ཐག་ཏུ་ཆུ་ལེན་རྒྱུ་ཡིན། རླངས་སྣུམ་ཡང་སྣོན་དགོས་ཀྱི་འདུག” ཅེས་
བཤད་པས། བཟའ་མི་ཚོ་རླངས་འཁོར་གྱི་འགྲམ་ངོགས་ནས་འཚང་ཁ་ཤིག་ཤིག་གིས་སྟེང་
དུ་ཕྱིར་འགོས། ཨ་མས་ཨ་ཕྱི་རླངས་འཁོར་ནང་དུ་ཕྱིར་འབུད་རོགས་བྱས་རྗེས་རང་ཉིད་
ཁོ་མོའི་འགྲམ་དུ་བསྡད། ཨལ་གྱིས་རླངས་འཁོར་གྱི་མེ་ཁ་ཕྱིར་གསོས་ནས་མུ་མཐུད་
དུ་སོང་།
ཁ་སལ་གྲོང་རྡལ་ནས་ཕ་ཌེན་གྲོང་རྡལ་བར་དུ་ལེ་དབར་ཉི་ཤུ་རྩ་ལྔ་ཡོད་ཅིང་། སྐབས་
དེར་དགུང་གི་ཉི་མས་ནམ་མཁའི་དཀྱིལ་ཚིགས་བརྒལ་ནས་ཕྱིར་དམའ་སར་འབབ་མགོ་
བརྩམས་ཡོད། དྲོད་སེལ་ཆུ་སྒམ་གྱི་ཁ་ལེབ་ཡར་འཕར་མར་སྐུམ་བྱེད་ལ། ཁ་ལེབ་གྱི་
གསེང་ནས་རླངས་པ་ཐོལ་ཐོལ་དུ་འཕྱུར་མགོ་བརྩམས། ཕ་ཌེན་གྲོང་རྡལ་དང་ཅུང་ཉེ་
སའི་ལམ་འགྲམ་དུ་ཁང་རྙིང་ཞིག་ཡོད་ཅིང་། ཁང་རྙིང་མདུན་དུ་སྣུམ་སྣོན་སྟེགས་བུ་
གཉིས་ཡོད། ར་བ་ཞིག་གི་འགྲམ་དུ་ཆུ་ཀ་ལའི་མགོ་ཞིག་དང་ཆུ་སྦུག་ཅིག་ཡོད། ཨལ་
གྱིས་ཧུད་སོན་རླངས་འཁོར་དེ་སྒོ་རའི་ནང་དུ་བསྐོར་ནས་གདོང་པ་ཆུ་སྦུག་ལ་གཏད།
ཁོ་ཚོའི་རླངས་འཁོར་སྒོ་རའི་ནང་དུ་བསྡད་པ་ན། སྣུམ་སྣོན་སྟེགས་བུའི་རྒྱབ་ལོགས་སུ་
རྐུབ་སྟེགས་སུ་བསྡད་ཡོད་པའི་གདོང་པ་དང་དཔུང་ལག་དམར་པོ་ཅན་གྱི་སྐྱེས་པ་རྒྱགས་
ལྟིག་ལྟིག་ཅིག་ཡར་ལངས་ནས་ཁོ་ཚོའི་ཕྱོགས་སུ་ཡོང་། ཁོས་ལུས་ལ་ཤུར་མའི་དོར་མ་
སོག་ཐག་ཅན་ཞིག་དང་སྤོལ་རྩེད་སྟོད་ཐུང་ཞིག་གྱོན་འདུག་ལ། མགོ་ལ་དངུལ་མདོག་
གི་ཚོན་རྩི་བརྒྱབ་པའི་མཁྲེགས་ཤོག་གི་ཉི་འགོག་ཞྭ་མོ་ཞིག་གྱོན་འདུག ཁོའི་སྣ་སྟེང་དང་
མིག་འོག་ཏུ་རྔུལ་ཆུ་ཕྲེང་རྡོག་ལྟར་བཞུར་གྱི་འདུག་ལ། སྐེ་ཡི་གཉེར་མའི་ནང་དུ་རྔུལ་
ཆུའི་ལྦུ་བ་ཆགས། ཁོ་གཏུམ་དྲག་དང་ཁྲོ་ཉམས་དང་བཅས་རྐང་པ་ས་ངོས་སུ་འདྲུད་
བཞིན་དོས་འཁོར་གྱི་ཕྱོགས་སུ་ཡོང་།
ཁྱོད་ཚོས་ཅི་ཞིག་ཉོ་རྒྱུ་ཨེ་ཡིན། རླངས་སྣུམ་དང་ཡང་ན་དེ་མིན་གྱི་ཅ་ལག་འདྲ་ཨེ་
དགོས།
ཨལ་སྔ་ས་ནས་ཐང་ལ་བབས་འདུག་ཅིང་། དྲོད་སེལ་ཆུ་སྒམ་གྱི་ཁ་ལེབ་དེ་མཛུབ་རྩེ་
ཡིས་ཕྱེ་ཐབས་བྱེད་ཀྱི་འདུག་ཅིང་། ཁ་ལེབ་ལྷུང་དུས་ཆུ་ཚན་རང་སྟེང་དུ་མི་འཐོར་ཆེད་
ཁོའི་ལག་པ་ཕར་གཡོ་ཚུར་གཡོ་བྱེད། ཁོས་མི་རྒྱགས་པ་དེ་ལ་ཕར་བལྟས་ནས་“ཆུ་དགོས་
ཀྱི་འདུག སྐུ་ཞབས།” ཞེས་བཤད།
སྒོར་མོ་ཡོད་དམ
"ལོས་ཡོད། ཁྱོད་ཀྱིས་ང་ཚོས་སློང་མོ་རྒྱག་གི་འདུག་བསམ་པ་ཡིན་ནམ།
མི་རྒྱགས་པ་དེའི་གདོང་གི་གཏུམ་ཉམས་གློ་བུར་དུ་ཞི་ནས་ཨོ།དེ་མི་སྐྱོན། ཡུལ་མི་ཚོ།
ཆུ་དགོས་ཚད་ལོངས་ཤིག” ཅེས་བཤད་ཅིང་། དེ་ནས་ཁོས་མགྱོགས་པོར་“དེང་སང་གཞུང་
ལམ་ཡོངས་རྫོགས་མི་ཚོགས་ཀྱིས་གང་ཡོད་ལ། ཁོ་ཚོ་ཡོང་ནས་ཆུ་དགོས་ཚད་བེད་སྤྱོད་པ་
དང་། ཆབ་ཁང་ཡང་བཙོག་པ་བཟོ་ལ། དཀོན་མཆོག་མཁྱེན། འགྲོ་ཁར་ཅི་ཡང་མི་ཉོ་བར་
ད་རུང་ཅ་ལག་རེ་བརྐུས་ནས་བུད་འགྲོ། ཅ་ལག་ཉོ་བྱེད་ཀྱི་སྒོར་མོ་སྐར་རྡོག་གཅིག་ཀྱང་
མེད་ལ། ད་དུང་མུ་མཐུད་དུ་འགྲོ་བྱེད་དུ་རླངས་སྣུམ་གྷ་ལོན་གཅིག་རེ་སྟེར་རོགས་ཟེར་གྱི་
འདུག" ཅེས་གསལ་བཤད་བྱས།
ཁྲོམ་ཁོང་ཁྲོ་དང་བཅས་ཐང་ལ་མཆོངས་ནས་མི་རྒྱགས་པ་དེའི་རྩར་སོང་ནས་ང་ཚོས་
ལམ་གྱི་མགོ་སྔ་ཡོངས་ནས་རང་ཉིད་ལ་མཁོ་བ་ཡོད་ཚད་སྒོར་མོ་བྱིན་ཏེ་ཉོ་བཞིན་ཡོང་བ་
ཡིན།” ཞེས་གཏུམ་དྲག་གི་སྒོ་ནས་ཁྱོད་ཀྱིས་ང་ཚོར་དེ་ལྟར་བྱེད་དགོས་དོན་མེད། ང་ཚོས་
ཁྱོད་ལ་ཅི་ཡང་སློང་གི་མེད།” ཅེས་བཤད།
མི་རྒྱགས་པ་དེས་"ངས་ཅི་ཡང་བྱེད་ཀྱི་མེད།" ཅེས་མགྱོགས་མྱུར་གྱིས་ལན་བཏབ།
ཁོའི་ཕུ་ཐུང་མེད་པའི་སྤོལ་རྩེད་སྟོད་ཐུང་ལས་རྔུལ་ཆུ་ཕྱིར་རྟོལ་ཡོང་གི་འདུག ཁྱོད་ཚོས་
ཆུ་དགོས་ཚད་བེད་སྤྱོད། གསང་སྤྱོད་དུ་འགྲོ་དགོས་ནའང་སོང་།
ཝིན་ཧྥིལད་ཆུ་སྦུག་གི་འགྲམ་དུ་སོང་ནས་ཆུ་སྦུག་གི་སྣེ་གཅིག་ནས་ཁ་བརྒྱབ་སྟེ་ཆུ་
བཏུང་ཞིང་། དེ་ནས་འཕྱུར་བཞིན་པའི་ཆུ་རྒྱུན་དེ་ཁོའི་མགོ་ཐོག་དང་གདོང་པར་འཕྱོ་རུ་
བཅུག་པ་དང་། དེ་ནས་གཟུགས་པོ་ཡོངས་ཐིགས་པ་ཙར་ཙར་གྱིས་ཚུར་ཡོང་ནས་“ཆུ་འདི་
གྲང་མོ་མ་རེད།" ཅེས་བཤད།
མི་རྒྱགས་པ་དེས་“རྒྱལ་ཁབ་འདི་ནི་ཚད་ག་འདྲ་ཞིག་ལ་ལྷུང་བཞིན་པ་ངས་ཧ་མི་
གོ ཞེས་ཁོའི་གོང་གི་སྐད་ཆའི་མཇུག་བསྐྱངས། ད་ལྟ་ཁོའི་འཁང་ར་བྱེད་སའི་ཁ་ཕྱོགས་
འགྱུར་ནས་ཁོས་ཇོ་ཌི་ཚང་གི་སྐོར་ལ་སྐད་ཆ་བཤད་ཀྱི་མེད། ཉི་མ་རེ་རེ་ལ། མི་འཁུར་
བའི་རླངས་འཁོར་ལྔ་བཅུ་དྲུག་ཅུ་རེ་འགྲོ་ཡི་འདུག་ལ། ཚང་མས་བྱིས་པ་དང་ཁྱིམ་རྒྱུ་ཚང་
མ་འཁུར་ནས་ནུབ་རྒྱུད་དུ་འགྲོ་བཞིན་འདུག ཁོ་ཚོ་གང་དུ་འགྲོ་རྒྱུ་ཡིན་ནམ། ཁོ་ཚོས་
ཅི་ཞིག་བྱེད་རྒྱུ་ཡིན་ནམ།"
ཁོམ་གྱིས་ང་ཚོ་དང་གཅིག་པ་རེད། འཚོ་བ་སྐྱེལ་ས་རེ་ཨེ་རྙེད་བལྟས་ནས་འགྲོ་བཞིན་
པ་རེད། འཚོ་བ་ཞིག་འགྲོ་ཐབས་ཀྱི་དོན་རེད། དེ་ལས་གཞན་ཅི་ཡང་མ་རེད།” ཅེས་བཤད།
རེད་ཡ། རྒྱལ་ཁབ་འདི་ཚད་ག་འདྲ་ཞིག་ལ་ལྷུང་བཞིན་པ་ངས་ཧ་མི་གོ དངོས་གནས་
ཧ་མི་གོང་ཡང་འདི་གར་འཚོ་བ་ཞིག་འགྲོ་ཐབས་ཙམ་ཡིན། རླངས་འཁོར་ཆུང་བ་གསར་
པ་ཆེན་པོ་དེ་ཚོ་འདི་གར་འདུག་གི་རེད་བསམ་གྱི་འདུག་གམ། ཨུན་ཧིན། ཁོ་ཚོ་སྡོད་ཀྱི་
མ་རེད། ཁོ་ཚོ་གྲོང་རྡལ་ནང་གི་ཚོན་རྩི་སེར་པོ་བསྐུས་པའི་སྤྱི་གཉེར་ཁང་ཁག་གི་ཞབས་
ཞུའི་ས་ཚིགས་སུ་འགྲོ་ཡི་རེད། ཁོ་ཚོ་ས་ཆ་འདི་འདྲ་ཞིག་ལ་འདུག་གི་མ་རེད། འདིར་
འདུག་མཁན་གྱི་མི་མང་ཆེ་བ་ནི་ལག་ན་ཅི་ཡང་མེད་མཁན་ཤ་སྟག་རེད།
ཨལ་གྱིས་དྲོད་སེལ་ཆུ་སྒམ་གྱི་ཁ་ལེབ་ཕྱེས་པ་ན། ཁ་ལེབ་དེའི་གཞུག་ཏུ་རླངས་པའི་
མཇུག་མ་ཞིག་འཐེན་ནས་བར་སྣང་དུ་མཆོངས། དེ་དང་ཆབས་ཅིག་ཏུ་དྲོད་སེལ་ཆུ་
སྒམ་ལས་སྟོང་ལྷང་ལྷང་གི་ལྦུ་བའི་མཆོང་སྒྲ་གྲག་ཡོང་། དོས་ཕུང་སྟེང་དུ་སྡུག་བསྔལ་
མྱོང་བཞིན་པའི་རྔོན་ཁྱི་དེ་སེམས་ཆུང་ངང་དོས་ཕུང་གི་མཐའ་རུ་གོག་སྟེ་ཡོང་ནས། མིག་
གིས་མར་ལྟ་བཞིན་ཆུའི་ཕྱོགས་སུ་ངུ་ཟུག་བྱས། ཨ་ཁུ་ཇོན་དོས་འཁོར་གྱི་སྟེང་དུ་འགོས་
སོང་ནས། ཁྱི་དེའི་མཇིང་པར་འཐམས་ནས་མར་བླངས། ཅུང་ཙམ་རིང་ལ་ཁྱི་དེ་རེངས་
པོར་གྱུར་པའི་སུག་བཞིའི་སྟེང་ནས་ཁྱོར་ཁྱོར་བྱས། དེ་ནས་ཁོ་ཆུ་ཀ་ལའི་འོག་གི་འདམ་
བག་ལྡག་ཏུ་བརྒྱུགས། གཞུང་ལམ་སྟེང་ནས་རླངས་འཁོར་ཆུང་བ་རྣམས་ཤུར་སྒྲ་དང་
ཅས་རྒྱུག་གི་འདུག་ལ། ཉི་མའི་ཚ་གདུག་འོག་ནས་རླངས་འཁོར་ཆུང་བ་དེ་རྣམས་
ལ་འོད་མདངས་འཁྱུག་ཅིང་། ཁོ་ཚོ་དང་འགྲོགས་ནས་ཡོང་བའི་ཚ་དྲོད་དེ་ཞབས་ཞུའི་
ས་ཚིགས་ཀྱི་སྒོ་རའི་ནང་དུ་དེད་ཡོང་། ཨལ་གྱིས་ཆུ་སྦུག་སྤྱད་ནས་དྲོད་སེལ་ཆུ་སྒམ་ཆུ་
ཡིས་བཀང་།
མི་རྒྱགས་པ་དེས་མི་མཐུད་དུ་"དེ་ནི་ངས་ཕྱུག་པོ་ཚོ་ཁོ་ན་ལས་ཚོང་ཞིག་ཡོང་ཐབས་
བྱེད་བཞིན་པ་མིན། ངས་ནི་ཚོང་ཡོང་ཐབས་ཙམ་བྱས་པ་དེ་ཡིན། འདིར་འདུག་མཁན་
གྱི་མི་རྣམས་ཀྱིས་རླངས་སྣུམ་སློང་ཐབས་བྱེད་ལ། ཁོ་ཚོས་ཅ་ལག་དང་རླངས་སྣུམ་བརྗེ་
ཐབས་བྱེད། ཁོ་ཚོས་རླངས་སྣུམ་དང་འཕྲུལ་སྣུམ་ལ་བརྗེས་པའི་ཅ་ལག་ཚང་མ་ངའི་ཁང་
པ་རྒྱབ་མའི་ནང་དུ་ཡོད། མི་བདེན་བསམ་ན་ཁྱོད་ཀྱིས་ལྟོས་དང་། དེའི་ནང་དུ་ཉལ་ཁྲི་
དང་ཕྲུ་གུ་འདེད་འཁོར། རྫ་མ་དང་རྔོད་སླང་སོགས་འདྲ་མིན་སྣ་ཚོགས་ཡོད། ཁྱིམ་ཚང་
གཅིག་གིས་ཁོ་ཚོའི་བྱིས་པའི་གསོབ་གཟུགས་རྩེད་ཆས་ཤིག་རླངས་སྣུམ་གྷ་ལོན་གཅིག་
ལ་བརྗེས། ངས་ཅ་ལག་འདི་དག་གིས་ཅི་ཞིག་བྱེད། གད་སྙིགས་ཚོང་ཁང་ཞིག་ཕྱེ་དགོས་
སམ། ཉིན་ཞིག་ལ་མི་གཅིག་གིས་ཁོའི་རྐང་མགོའི་ལྷམ་ཆ་གཅིག་རླངས་སྣུམ་གྷ་ལོན་
ཅེས་གཅིག་ལ་བརྗེ་ཟེར། གལ་སྲིད་ང་རང་མི་དེ་འདྲ་ཞིག་ཡིན་ན། ང་རང་གིས་...།
བཤད་རྗེས། ཁོས་ཨ་མ་ལ་གཅིག་བལྟས་ནས་ཤོད་མཚམས་བཞག
ཇིམ་ཁ་སེ་ཡིས་རང་ཉིད་ཀྱི་མགོ་བོ་རློན་པ་བྱས་ཤིང་། ཆུ་ཐིགས་འགའ་རེ་ད་དུང་
ཡང་ཁོའི་ཞེང་ཆེ་བའི་དཔྲལ་ངོས་ནས་མར་འགྲིལ་ཡོང་གི་འདུག ཁོའི་ཤ་གནད་ཅན་གྱི་
སྐེ་དེ་རློན་པ་རེད་ལ་ནང་སྟོད་ཀྱང་རློན་པ་རེད། ཁོ་ཁཱོམ་གྱི་འགྲམ་དུ་ཡར་སོང་ནས་དེ་མི་
དམངས་ཀྱི་སྐྱོན་ཆ་མ་རེད། སུ་ཞིག་གིས་རང་ཉིད་ཉལ་སའི་ཉལ་ཁྲི་དེ་རླངས་སྣུམ་གྷ་ལོན་
གཅིག་ལ་བརྗེ་འདོད་རྒྱུ་རེད།” ཅེས་བཤད།
"དེ་ཁོ་ཚོའི་སྐྱོན་ཆ་མིན་པ་ངས་ཤེས་ཀྱི་ཡོད། ང་ངོ་ཐུག་པའི་གནས་སྤོ་མཁན་རེ་རེ་
ལ་རང་ཉིད་ལ་དཔགས་པའི་གནས་ལུགས་རེ་འདུག འོན་ཀྱང་། རྒྱལ་ཁབ་འདི་ཚད་ག་
འདྲ་ཞིག་ལ་ལྷུང་བཞིན་པ་ཡིན་ནམ། ངས་ཤེས་འདོད་པ་ནི་དེ་ཡིན། ཚད་ག་འདྲ་ཞིག་
ལ་ལྷུང་བཞིན་པ་ཡིན་ནམ། མི་རྣམས་ཀྱིས་འཚོ་བ་སྐྱེལ་ཐབས་བྲལ་བ་རེད། མི་རྣམས་
ཀྱིས་ས་ཞིང་ལ་བརྟེན་ནས་འཚོ་བ་སྐྱེལ་ཐབས་བྲལ་བ་རེད། ངས་ཁྱོད་ལ་འདྲི། ཁྱོད་ཀྱིས་
བལྟས་ན་ཚད་ག་འདྲ་ཞིག་ལ་ལྷུང་གི་འདུག་གམ། ངས་ནི་ཧ་གོ་ཡི་མི་འདུག ངས་སུ་ལ་
དྲིས་ཀྱང་སུས་ཀྱང་ཧ་གོ་ཡི་མི་འདུག མི་གཅིག་གིས་མུ་མཐུད་དུ་ལེ་དབར་བརྒྱ་ལྷག་
ལ་འགྲོ་ཐུབ་པའི་ཆེད་དུ་རང་ཉིད་ཀྱི་རྐང་མགོའི་ལྷམ་ཡང་རླངས་སྣུམ་གྷ་ལོན་གཅིག་ལ་
བརྗེ་ཐབས་བྱེད། ངས་དེ་ཧ་མི་གོ ཁོས་རང་ཉིད་ཀྱི་དངུལ་མདོག་གི་ཞྭ་མོ་ཕུད་ནས་ལག་
མཐིལ་གྱིས་དཔྲལ་བ་ཕྱིས། ཋོམ་གྱིས་རང་ཉིད་ཀྱི་ཞྭ་མོ་ཕུད་ནས་དེས་རང་ཉིད་ཀྱི་དཔྲལ་
བ་ཕྱིས། ཁོ་ཆུ་སྦུག་གི་འགྲམ་དུ་སོང་ནས་རང་ཉིད་ཀྱི་ཞྭ་མོ་དེ་རློན་ཙར་ཙར་བྱས་རྗེས་
ཆུ་བཙིར་ནས་ཡང་བསྐྱར་མགོར་ཕྱིར་གོན། ཨ་མས་དོས་འཁོར་གྱི་འགྲམ་སྐྱོར་བར་ནས་
ཀྲིན་ཕོར་ཞིག་བླངས་ནས་དོས་ཕུང་སྟེང་གི་ཨ་མེས་ལ་ཆུ་འཁུར། ཁོ་མོ་འགྲམ་སྐྱོར་གྱི་
སྟེང་དུ་བུད་ནས་ཨ་མེས་ལ་ཆུ་སྤྲད། ཨ་མེས་ཀྱིས་མཆུ་སྒྲོས་བརླན་ཙམ་བྱས་རྗེས་མགོ་
བོ་འཕྲེད་དུ་གཡུག་ནས་ཡང་བསྐྱར་མ་བཏུང་། ཁོའི་རྒས་ཤིང་འཁོགས་པའི་མིག་ཟུང་
གིས་ཉམ་ང་དང་ན་ཟུག་གི་ཉམས་ཀྱིས་ཨ་མ་ལ་ཡུད་ཙམ་བལྟས་རྗེས་མིག་ནང་གི་རྣམ་
རིག་ཡང་བསྐྱར་དལ་མོས་ཕྱིར་ཉམས་སོང་།
ཨལ་གྱིས་རླངས་འཁོར་གྱི་མེ་ཁ་གསོས་ནས་སྣུམ་སྣོན་སྟེགས་བུའི་ཕྱོགས་སུ་ཕྱི་ནུར་
བྱས་ཏེ་སྣུམ་གཅིག་སྣོན་དང་། འདིའི་ནང་དུ་གྷ་ལོན་བདུན་ཤོང་གི་རེད། འོན་ཀྱང་། ཕྱི་
ལ་མི་བཤོ་ཆེད་གྷ་ལོན་དྲུག་མ་གཏོགས་སྣོན་མི་དགོས།" ཞེས་བཤད།
མི་རྒྱགས་པ་དེས་སྣུམ་སྣོན་སྦུ་གུ་དེ་སྣུམ་སྒམ་གྱི་ཁ་རུ་གཏད་ནས་“ཧ་གོ་ཡི་མི་འདུག་
ཡ། སྐུ་ཞབས། རྒྱལ་ཁབ་འདི་ཚད་ག་འདྲ་ཞིག་ལྟུང་བཞིན་པ་ཧ་གོ་ཡི་མི་འདུག ད་རུང་
དབུལ་སེལ་ཟེར་བ་དེ་ཚོ་ཡང་ཧ་གོ་ཡི་མི་འདུག" ཅེས་བཤད།
ཁ་སེ་ཡིས་“ང་རང་ཡུལ་ལུང་སོ་སོར་རྐང་ཐང་ལ་སོང་བ་ཡིན་ལ། མི་ཚང་མས་དྲི་བ་
དེ་འདྲི་བཞིན་འདུག ང་ཚོ་ཚད་ག་འདྲ་ཞིག་ལ་ལྷུང་གི་འདུག་གམ། ངས་བལྟས་ན་དེ་
ང་ཚོས་ནམ་ཡང་རྟོགས་ཐབས་མེད་པ་འདྲ། རྒྱུན་པར་ལམ་ལ་བུད་ཅིང་། རྒྱུན་པར་འགྲོ་
བཞིན་དང་འགྲོ་བཞིན་བསྡད། ཡུལ་མི་ཚོས་འདིའི་ཐད་ལ་ཅིའི་ཕྱིར་བསམ་བློ་མི་གཏོང་
བ་ཡིན། དེང་སང་འགུལ་སྐྱོད་འབྱུང་གི་འདུག མི་དམངས་ཚོ་གནས་སྤོ་བཞིན་འདུག
དེའི་རྒྱུ་མཚན་ཅི་ཡིན་ང་ཚོས་ཤེས་ལ་དེ་ཇི་ལྟར་ཡིན་པ་ཡང་ང་ཚོས་ཤེས་ཀྱི་ཡོད། ཁོ་
ཚོ་གནས་སྤོ་བྱེད་དགོས་བྱུང་བ་རེད། འདི་ནི་ཡུལ་མི་ཚོ་རྒྱུན་དུ་གནས་སྤོ་བྱེད་པའི་རྒྱུ་
མཚན་དེ་ཡིན། ཁོ་ཚོས་རང་ཉིད་ལ་ཡོད་བསྡད་པ་ལས་ལྷག་ཅིག་ཐོབ་པའི་ཆེད་དུ་གནས་
སྤོ་བྱེད་བཞིན་པ་རེད་ལ། འདི་ནི་ཁོ་ཚོ་ལ་དེ་ཐོབ་པའི་ཐབས་ལམ་ཁོ་ན་དེའང་ཡིན། དེ་
འདོད་ཅིང་དེ་དགོས་པའི་རྐྱེན་གྱིས་ཁོ་ཚོ་རང་ཡུལ་དང་བྲལ་ནས་དེ་ལེན་དུ་འགྲོ་བཞིན་
པ་རེད། ཡུལ་མི་རྣམས་ཀྱིས་སྨྱོན་པ་བཞིན་དུ་འཐབ་རྩོད་བྱེད་དགོས་དོན་ནི་གཞན་པས་
ཁོ་ཚོར་ན་ཟུག་སྤྲད་པས་ཡིན། ང་རང་ཡུལ་ལུང་གང་སར་རྐང་ཐང་གིས་སོང་བ་ཡིན་
ལ། ཁྱོད་ཀྱི་སྐད་ཆ་འདི་ལྟ་བུ་ཡུལ་མི་ཚོས་རྒྱུན་དུ་བཤད་པ་ཐོས་མྱོང་། ཞེས་བཤད།
མི་རྒྱགས་པ་དེས་རླངས་སྣུམ་བསྣན་སོང་ལ། སྣུམ་ཚད་འཇལ་ཆས་སྟེང་གི་མདའ་
ཁབ་འཁོར་ནས་སྣུམ་ག་ཚོད་བསྣན་པ་ཟིན་ཐོར་བཀོད། རེད་ཡ། འོན་ཀྱང་། དོན་དུ་ཚད་
ག་འདྲ་ཞིག་ལ་ལྷུང་བཞིན་པ་ཡིན་ནམ། ངས་ཤེས་འདོད་པ་ནི་དེ་ཡིན།”
ཁོམ་ཅུང་ཁོང་ཁྲོ་ལངས་ནས"དེ་ཁྱོད་ཀྱིས་ནམ་ཡང་ཤེས་རྒྱུ་མ་རེད། ཁ་སེ་ཡིས་ཁྱོད་ལ་
གནད་དེ་གསལ་བཤད་བྱེད་ཐབས་བྱས་མོད། ཁྱོད་ཀྱིས་དྲི་བ་དེ་ཡང་དང་བསྐྱར་དུ་དྲིས།
ངས་ཁྱོད་ལྟ་བུའི་མི་མང་པོ་མཐོང་མྱོང་ཡོད། དངོས་གནས་བཤད་ན་ཁྱོད་ཀྱིས་འདྲི་བཞིན་
པ་ནི་དྲི་བ་མ་རེད། ཁྱོད་ལ་མཚོན་ན་དེ་ནི་གླུ་གཞས་ཤིག་ལེན་པ་དང་གཅིག་མཚུངས་རེད།
'ང་ཚོ་ཚད་ག་འདྲ་ཞིག་ལ་ལྷུང་གི་འདུག་གམ།' དེ་ཁྱོད་ཀྱིས་ཤེས་འདོད་མེད། རྒྱལ་ཁབ་
ཧྲིལ་པོ་གཡོ་འགུལ་འགྲོ་ཡི་འདུག་ལ། མི་དམངས་རྣམས་གནས་སྤོ་བྱེད་བཞིན་འདུག་
ཅིང་། མི་དམངས་རྣམས་ག་ས་གང་ནས་འཆི་བཞིན་འདུག གཅིག་བྱས་ན་ཁྱོད་ཀྱང་མི་
འགྱངས་པར་འཆི་སྲིད། འོན་ཀྱང་། ཁྱོད་ཀྱིས་ཅི་ཡང་མི་ཤེས། ངས་ཁྱོད་དང་ཁྱོད་འདྲའི་
མི་མང་པོ་མཐོང་མྱོང་། ཁྱོད་ལ་ཅི་ཡང་ཤེས་འདོད་མེད། 'ང་ཚོ་ཚད་ག་འདྲ་ཞིག་ལ་ལྷུང་
གི་འདུག'ཅེས་པ་འདི་ནི་ཁྱོད་ལ་མཚོན་ན་གཉིད་ཕབ་བྱེད་ཀྱི་གཉིད་གླུ་ཙམ་ཞིག་རེད།
ཅེས་བཤད་རྗེས། མིག་གིས་ཕར་ཕྱོགས་ཀྱི་རྙིང་ཞིང་བཙའ་ཡིས་ཟོས་པའི་སྣུམ་སྣོན་སྟེགས་
བུ་དེ་དང་། དེའི་རྒྱབ་ཕྱོགས་ཀྱི་ཁང་རྙིང་དེ་ལ་བལྟས། ཁང་རྙིང་དེ་ནི་ཤིང་ལེབ་རྙིང་པས་
བཟོས་པ་ཞིག་རེད་ལ། ཤིང་ལེབ་སྟེང་གི་ཐོག་དང་པོར་སྤྱོད་སྐབས་ལྷག་ཡོད་པའི་འཛེར་
ཤུལ་རྣམས་ད་དུང་ཡང་ཚོན་རྩི་སེར་པོ་མཐུག་པོའི་འོག་ནས་གསལ་པོར་མངོན་ཡོད། ས་
ཚིགས་འདིས་གྲོང་རྡལ་ནང་གི་སྤྱི་གཉེར་ཁང་ཁག་གི་སྣུམ་སྣོན་ས་ཚིགས་ལ་ལད་ཟློས་
བྱེད་ཆེད་ཚོན་རྩི་སེར་པོ་འདི་འདྲ་མཐུག་པོ་ཞིག་བསྐུས་པ་རེད། འོན་ཀྱང་། ཚོན་རྩི་ཡིས་
ཤིང་ལེབ་སྟེང་གི་འཛེར་ཤུལ་དང་གས་ཁ་རྣམས་འགེབས་ཐུབ་མེད་ལ། རྗེས་སོར་ཚོན་རྩི་
དུས་ལྟར་བསྐྱར་བསྐུ་ཡང་བྱེད་ཐུབ་མེད་པས་ལད་ཟློས་བྱས་པ་དེ་ཕམ་ཉེས་ཤིག་ཏུ་གྱུར་
ཡོད་ལ། བདག་པོས་ཀྱང་དེ་ཤེས་ཀྱི་ཡོད། ཁང་རྙིང་དེའི་ཡངས་པོར་ཕྱེས་ཡོད་པའི་སྒོ་ནང་
ནས་སྣུམ་ཟོམ་མཐོང་ཐུབ། ནང་དུ་སྣུམ་ཟོམ་གཉིས་མ་གཏོགས་མི་འདུག ཀ་རའི་ཚོང་
སྒྲོམ་སྟེང་དུ་རྙིང་པར་གྱུར་པའི་ཀ་ར་དང་ཤིང་མངར་གྱི་ཞིམ་ཟས་ཡོད་ཅིང་། དེ་དག་རྙིང་
པར་གྱུར་ནས་ཁ་མདོག་སྨུག་པོར་གྱུར་ཡོད། ད་དུང་ཐ་མག་འགའ་རེ་ཡང་བཤམས་
འདུག ཋོམ་གྱིས་རྐུབ་སྟེགས་ཆག་པོ་ཞིག་དང་དཀྱིལ་དུ་བུ་ག་བརྟོལ་བའི་དྲྭ་ཚགས་སྒོ་མོ་
བཅས་མཐོང་ཐུབ་ལ། ཞལ་འདམ་བྱུག་འོས་པའི་སྒོ་ར་ཛར་ཛོར་དེའང་མཐོང་ཐུབ། དེའི་
རྒྱབ་གྱི་མ་རྨོས་ལོ་ཏོག་གི་ཞིང་ཁ་དེ་ཉི་མའི་ཚ་དྲོད་འོག་ནས་སྐམ་ཤི་ཐེབས་བཞིན་ཡོད་
ཅིང་། ཁང་པའི་འགྲམ་དུ་རླངས་འཁོར་གྱི་འགྱིག་འཁོར་རྙིང་པ་དང་། རྙིང་པ་གསར་
སྒྱུར་བྱས་པའི་འགྱིག་འཁོར་གྱི་དོ་བོ་ཆུང་ཆུང་ཞིག་བརྩིགས་འདུག དེ་ནས་ཁོས་མི་རྒྱགས་
པ་དེའི་རིན་གོང་ཁེ་ཞིང་ཡང་འཁྲུད་བསྐྱར་འཁྲུད་བྱས་པའི་དོར་མ་དང་ཁོའི་སྤོལ་རྩེད་
ནང་སྟོད། མཁྲེགས་ཤོག་གི་ཞྭ་མོ་བཅས་ལ་ཐོག་མར་དོ་སྣང་བྱུང་། དེ་ནས་ཁོས་ནོངས་
འགྱོད་དང་བཅས་སྐུ་ཞབས། ངས་ཁྱོད་ལ་བསམ་གཟས་ནས་སྐད་ཆ་མི་བདེ་བ་བཤད་པ་
མིན། དེ་ནི་ཚ་བའི་དབང་གིས་རེད། ཁྱོད་ལའང་ཅི་ཡང་མི་འདུག ཅུང་མ་འགོར་བར་ཁྱོད་
རང་ཉིད་ཀྱང་ལམ་ལ་ཆས་དགོས་རྒྱུ་རེད། ཁྱོད་རང་ལམ་ལ་ཕུད་མཁན་དེ་འདྲུད་འཐེན་
འཕྲུལ་འཁོར་ཡིན་རྒྱུ་མ་རེད། གྲོང་རྡལ་ནང་གི་ས་ཚིགས་སེར་པོ་དེ་དག་གིས་ཁྱོད་རང་
ལམ་ལ་ཕུད་རྒྱུ་རེད། ཡུལ་མི་ཚང་མ་གནས་སྤོ་བྱེད་བཞིན་འདུག” ཅེས་བཤད་ཅིང་། དེ་
ནས་མུ་མཐུད་དུ་སྐུ་ཞབས། ཁྱོད་རང་ཡང་གནས་སྤོར་དགོས་རྒྱུ་རེད། ཅེས་བཤད།
མི་རྒྱགས་པ་དེས་སྣུམ་སྣོན་ཚད་ཇེ་དལ་དུ་བཏང་། ཁོས་ཋོམ་གྱི་སྐད་ཆ་དེ་ཐོས་པ་ན་
སྣུམ་སྣོན་མཚམས་བཞག་ཅིང་། ཁོའི་མིག་ཟུང་གིས་སེམས་ཁྲལ་གྱི་ཉམས་དང་བཅས་ཁྲོམ་
ལ་ལྟ་བཞིན་ཁྱོད་ཀྱིས་ཇི་ལྟར་ཤེས་པ་ཡིན། ང་ཚོས་བསྡུ་གསོག་བརྒྱབ་ནས་ནུབ་རྒྱུད་དུ་
འགྲོ་རྒྱུའི་སྐོར་གྲོས་བསྡུར་བྱེད་བཞིན་པ་ཡིན། འདི་ཁྱོད་ཀྱིས་ཇི་ལྟར་ཤེས་པ་ཡིན།" ཞེས་
རང་དབང་མེད་པར་དྲིས།
ཁ་སེ་ཡིས་དེ་ནི་མི་ཚང་མ་རེད། ངས་ཀྱང་སྔོན་ཆད་བདུད་ནི་རང་ཉིད་ཀྱི་དགྲ་ཡིན་
པར་ངོས་ཟིན་ནས། ནུས་པ་ཡོད་ཚད་ཀྱིས་བདུད་དང་འཐབ་རྩོད་བྱས་པ་ཡིན། འོན་
ཀྱང་། དེང་སང་བདུད་ལས་ཀྱང་མ་རུང་བ་ཞིག་གིས་ང་ཚོའི་རྒྱལ་ཁབ་འདི་བཟུང་
ནས་འདུག་ཅིང་། བདུད་དེ་དུམ་བུར་མ་གཏུབ་ན་དེས་རྒྱལ་ཁབ་འདི་གློད་རྒྱུ་མ་རེད།
དུག་རྩངས་ཀྱིས་རྔོན་ཟས་བཟུང་ཡོད་པ་མཐོང་མྱོང་ཡོད་དམ། དེས་དམ་པོར་བཟུང་ཡོད་
དུས་ཁྱོད་ཀྱིས་དེའི་གཟུགས་པོ་དུམ་བུ་གཉིས་སུ་གཏུབ་རུང་མགོ་བོ་ཡར་བཀྱག་ཡོང་ལ།
དེའི་སྐེ་ནས་གཏུབ་རུང་མགོ་བོ་ཡར་བཀྱག་ཡོང་། གཅུས་འབིག་གིས་མགོ་བོ་ཚལ་
བར་བཏང་ཚེ་ད་གཟོད་ཁོས་བཟུང་བ་ལས་གློད་པ་ཡིན། ཁོ་རང་ཤི་བའི་ཕུང་པོ་དེ་གར་
འགྱེལ་ཡོད་པའི་སྐབས་སུའང་དེའི་སོ་ཡིས་གཏོད་པའི་རྨ་ཁུང་ནང་དུ་དུག་ཆུ་ཐིགས་པ་
བཞིན་འཛགས་ཡོང་།" ཞེས་བཤད་ཅིང་། དེ་ནས་ཁོས་ཤོད་མཚམས་བཞག་ནས་ཋོམ་ལ་
ཟུར་ལྟ་ཞིག་བྱས།
མི་རྒྱགས་པ་དེས་རེ་ཐག་ཆད་པའི་སྒོ་ནས་ཐད་ཀར་མདུན་ཕྱོགས་སུ་བལྟས་ནས་
བསྡད་ཅིང་། ཁོའི་ལག་པས་སྣུམ་སྒོའི་གཅུས་ཡུ་དལ་མོས་སྐོར་མགོ་བརྩམས་ནས་ང་ཚོ་
ཚད་ག་འདྲར་ལྷུང་བཞིན་པ་ངས་མི་ཤེས།” ཞེས་སྐད་མགོ་དམའ་མོས་བཤད།
ཁོན་ནེ་དང་རོ་སི་ཤ་རོན་གཉིས་ཀ་ཕར་ཕྱོགས་ཀྱི་ཆུ་སྦུག་ཁ་རུ་མཉམ་དུ་ཡོད་
ཅིང་། ཁོ་གཉིས་ཀྱིས་ལྐོག་ལྐོག་སུད་སུད་ཀྱིས་གླེང་མོལ་བྱེད། ཁོན་ནེ་ཡིས་ཀྲིན་ཕོར་
གཙང་མར་བཀྲུས་ཤིང་། དེ་ནས་ལག་པས་ཆུའི་དྲོད་གྲང་མྱངས་རྗེས་ཀྲིན་ཕོར་དུ་ཡང་
བསྐྱར་ཆུ་གང་བླུགས། རོ་སི་ཤ་རོན་གྱིས་གཞུང་ལམ་སྟེང་དུ་རྒྱུག་བཞིན་པའི་རླངས་
འཁོར་ཁག་ལ་བལྟས། ཁོན་ནེ་ཡིས་ཀྲིན་ཕོར་ཁོ་མོར་བསྲིངས་ནས་“ཆུ་འདི་གྲང་མོ་མིན་
མོད་རླན་ཞིང་གཤེར་བ་རེད།” ཅེས་བཤད།
ཁོ་མོས་ཁོ་ལ་གཅིག་བལྟས་རྗེས་གསང་སྟབས་ཀྱི་འཛུམ་ཞིག་བསྟན། ཁོ་མོ་སྦྲུམ་མ་
ཡིན་པས་དེང་སང་ལྐོག་གྱུར་ལ་དུངས་པ་འདྲ་ལ། གསང་བ་དང་ཁུ་སིམ་འདི་དག་ལ་
མཚོན་དོན་རེ་ཡོད་པ་འདྲ། ཁོ་མོ་ནི་རང་ཉིད་ལ་ཡིད་ཚིམས་ཡོད་ཅིང་། དེ་དང་དུས་
མཚུངས་སུ་གལ་ཆེན་མ་ཡིན་པའི་བྱ་བ་ཙག་ཙིག་གི་དོན་དུ་འཁང་ར་བྱེད་རྒྱུར་དགའ།
ཁོ་མོས་ཁོན་ནེ་ལ་ཤིན་ཏུ་བྱབ་ཆུང་གི་རེ་བ་དེ་འདྲ་འདོན་ལ། ཁོ་ཚོ་གཉིས་ཀས་རང་
ཉིད་ཅོལ་ཆུང་ཡིན་པའང་ཤེས་ཀྱི་ཡོད། ཁོན་ནེ་ཡང་ཁོ་མོའི་སྟེང་དུ་ཡིད་ཚིམས་ཡོད་ལ་ཁོ་
མོ་སྦྲུམ་མ་ཡིན་པའི་ཐད་ལ་མཚར་སྣང་གིས་གང་ཡོད། ཁོས་རང་ཉིད་ཀྱང་ཁོ་མོའི་གསང་
དོན་གྱི་ཆ་ཤས་ཤིག་ཡིན་པར་འདོད་ཀྱི་ཡོད་ཅིང་། ཁོ་མོས་གསང་བའི་འཛུམ་ཞིག་བསྟན་
ཚེ་ཁོས་ཀྱང་གསང་བའི་འཛུམ་རེ་སྟོན་གྱི་ཡོད་ལ། དེ་ནས་ཁོ་ཚོས་ཕན་ཚུན་ལ་གསང་བ་
དག་ཤུབ་པུར་སྨྲ་བ་ཡིན། འཇིག་རྟེན་འདི་ཁོ་ཚོའི་མཐའ་སྐོར་དུ་ཇེ་ཆུང་དུ་སོང་ཡོད་ལ།
ཁོ་ཚོ་ནི་དེའི་དབུས་སུ་གནས་ཡོད། ཡང་ན། རོ་སི་ཤ་རོན་ནི་དབུས་སུ་བརྟན་སྐར་བཞིན་
གནས་ཤིང་། ཁོན་ནེ་ནི་ཁོ་མོའི་མཐའ་རུ་འཁོར་སྐར་བཞིན་དུ་འཁོར་བཞིན་ཡོད། ཁོ་
ཚོས་ཅི་བཤད་ཐམས་ཅད་ཕལ་ཆེར་གསང་བ་ལྟ་བུ་ཞིག་ཏུ་གྱུར་ཡོད།
ཁོ་མོའི་མིག་ཟུང་ཕར་ཕྱོགས་ཀྱི་གཞུང་ལམ་ལས་ཚུར་ཕྱིར་འཁོར་ནས་མཛེས་སྡུག་
ལྡན་པའི་སྒོ་ནས་“ང་དེ་འདྲ་སྐོམ་གྱི་མི་འདུག འོན་ཀྱང་། ངས་ཆུ་འཐུང་དགོས་རྒྱུ་རེད།”
ཅེས་བཤད།
ཁོས་ཁོ་མོས་ཅི་བཤད་ཀྱི་ནང་དོན་གོ་བའི་བརྡ་ཡིས་མགོ་བོ་ནང་དུ་གུག་ཙམ་བྱས། ཁོ་
མོས་ཀྲིན་ཕོར་ཚུར་བླངས་ནས་རང་ཉིད་ཀྱི་ཁ་ནང་སྦངས་པ་དང་། དེ་ནས་མཆིལ་མ་ཐང་
ལ་གཡུགས་ཤིང་། དེ་རྗེས་ཆུ་ཀྲིན་ཕོར་གང་པོ་བཏུང་། དེ་ནས་ཁོས་ཡང་བསྐྱར་གཅིག་
འཐུང་གི་ཡིན་ནམ།" ཞེས་དྲིས།
"ཕོར་པ་ཕྱེད་ཀ་དགོས།” དེ་བས་ཁོས་ཆུ་ཕོར་པ་ཕྱེད་ཀ་བླུགས་ནས་ཁོ་མོར་སྤྲད།
དངུལ་མདོག་གི་ལིན་ཁོན་ཟེ་ཧྥེར་རླངས་འཁོར་ཆུང་བ་དམའ་མོ་ཞིག་ཤུར་སྒྲ་དང་བཅས་
བཞུད་སོང་། ཁོ་མོས་ཁ་ཚུར་འཁོར་ནས་བཟའ་མི་གཞན་པ་ཚོ་གང་དུ་ཡོད་མེད་བལྟས།
ཁོ་ཚོ་ཚང་མ་དོས་འཁོར་གྱི་མཐའ་འཁོར་དུ་ཡོད་པས་ཁོ་མོའི་སེམས་པ་བདེ་ལ་བབས་
ནས་ཁྱོད་རང་རླངས་འཁོར་ཆུང་བ་དེ་འདྲའི་ནང་ལ་བསྡད་ནས་འགྲོ་ཨེ་འདོད།" ཅེས་
བཤད།
ཁོན་ནེ་ཡིས་ཤུ་རིང་ཞིག་འཐེན་བཞིན་གཅིག་བྱས་ན། མ་འོངས་པར ཞེས་བཤད་
ཅིང་། ཁོ་གཉིས་ཀས་ཁོའི་སྐད་ཆའི་ནང་དོན་ཧ་གོ་ཡི་ཡོད།
ཁོན་ནེ་ཡིས་“གལ་སྲིད་ཁ་ལི་ཧྥོར་ནེ་ཡ་མངའ་སྡེ་རུ་ལས་ཀ་མང་པོ་ཡོད་ན། ང་ཚོས་
རང་ཉིད་ལ་རླངས་འཁོར་ཆུང་བ་ཉོ་ཆོག་ཡ།" ཞེས་བཤད་ཅིང་། དེ་ནས་"འོན་ཀྱང་། དེ་
འདྲ་བ་ཞིག" ཅེས་ཕར་ཕྱོགས་སུ་མིག་ལམ་ནས་ཡལ་བཞིན་པའི་ཟེ་ཧྥེར་རླངས་འཁོར་
ཆུང་བ་ལ་མཛུབ་སྟོན་བྱེད་བཞིན་དེ་འདྲ་བ་ཞིག་ལ་ཁང་པ་ཆེན་པོ་ཞིག་གི་རིན་གོང་ལྟ་
བུ་ཞིག་སྤྲོད་དགོས་ཀྱི་རེད། དེ་ལས་ཁང་པ་ཞིག་ཉོས་ན་བཟང་ཞེས་བཤད།
ཁོ་མོས་“ང་ལ་ཁང་པ་དང་རླངས་འཁོར་དེ་འདྲ་གཉིས་ཀ་དགོས། འོན་ཀྱང་། ཁང་
པ་སྔོན་ལ་ཉོ་དགོས་པ་ཡིན་དང་ཡིན།" ཞེས་བཤད་ཅིང་། ཁོ་ཚོ་གཉིས་ཀས་ཁོ་མོའི་སྐད་
ཆའི་ནང་དོན་གོ་ཡི་ཡོད། ཁོ་ཚོ་གཉིས་ཀ་ཁོ་མོར་མངལ་ཆགས་ཡོད་པའི་ཐད་ལ་ཧ་
ཅང་སྤྲོ་སྣང་སྐྱེ་ཡི་ཡོད།
ཁོན་ནེ་ཡིས་ཁྱོད་རང་ག་འདྲ་འདུག" ཅེས་དྲིས།
“ཐང་ཆད་འདུག ཉི་མའི་ནང་ནས་འགྲུལ་བཞུད་བྱས་པས་ཐང་ཆད་འདུག་
"འདི་ལྟར་མི་འགྲོ་ཐབས་མེད་རེད། དེ་མ་གཏོགས་ང་ཚོ་ཁ་ལི་ཧྥོར་ནེ་ཡ་ལ་སླེབས་
ཐབས་མེད།"
ཁོ་མོས་“དེ་ངས་ཤེས། ཞེས་བཤད།
སྒོ་ཁྱི་དེས་དྲི་སྣོམ་བྱེད་བཞིན་འཆམ་འཆམ་བྱས་ཤིང་། ཁོས་དོས་འཁོར་བརྒྱུད་ནས་
ཡང་བསྐྱར་ཕར་ཕྱོགས་ཀྱི་ཆུ་སྦུག་འོག་གི་ཆུ་འཁྱིལ་དུ་ཕྱིར་སོང་ནས་འདམ་གྱིས་སྦགས་
པའི་ཆུ་དེ་ལྕེ་ཡིས་ལྡག དེ་ནས་ཁོས་མགོ་བོ་དུད་ཅིང་རྣ་བ་དཔྱངས་ནས་ཕར་སོང་། ཁོས་
ལམ་འགྲམ་གྱི་ཐལ་མདོག་བབས་པའི་ལྡུམ་བུའི་ཁྲོད་ནས་དྲི་སྣོམ་བྱེད་བཞིན་སོང་ནས་
ཨར་འདམ་གྱི་ལམ་ངོས་ཀྱི་སྣེ་རུ་སླེབས། དེ་གར་ཁོས་མགོ་བོ་ཡར་ལ་བཀྱགས་ནས་གཅིག་
བལྟས་རྗེས་གཞུང་ལམ་གྱི་ཕ་རོལ་དུ་འགྲོ་མགོ་བརྩམས། རོ་སི་ཤ་རོན་གྱིས་ཙི་སྐད་རྣ་
བར་གཟན་པ་ཞིག་བརྒྱབ་བྱུང་། རླངས་འཁོར་ཆེན་པོ་ཞིག་ཉེ་སར་འབྱོར་བྱུང་ལ་འགྱིག་
འཁོར་གྱིས་ཙིར་སྒྲ་བསྒྲགས། ཁྱི་ཡིས་ཅི་བྱ་གཏོལ་མེད་ཀྱི་སྒོ་ནས་ཕར་བྱོལ་ཚུར་བྱོལ་བྱས་
ཤིང་། དེ་ནས་ཧྲོབ་སྒྲ་དང་བཅས་ཁྱི་དེའི་གཟུགས་པོ་ཕྱེད་གཉིས་སུ་གཏུབས་ནས་འཁོར་
ལོའི་འོག་ཏུ་འགྲིལ། རླངས་འཁོར་ཆེན་པོ་དེ་ཡུད་ཙམ་ལ་དལ་མོ་བྱས་པ་དང་། རླངས་
འཁོར་སྟེང་གི་མི་རྣམས་ཀྱི་གདོང་པ་རྣམས་ཕྱིར་འཁོར། དེ་ནས་རླངས་འཁོར་གྱི་བང་ཁ་
ཇེ་མགྱོགས་སུ་བཏང་ནས་མིག་ལམ་ནས་མི་སྣང་བར་གྱུར། དཀྲིས་ལོག་བརྒྱབ་ཅིང་
ཁྲག་འཁྱིལ་ཞིག་ཏུ་གྱུར་པའི་ཁྱི་དེའི་ནང་ཁྲོལ་ཚང་མ་ཕྱི་ལ་སྟོར་འདུག་ཅིང་། ལམ་ཐོག་
ཏུ་སུག་བཞི་འགུལ་ཙམ་འགུལ་ཙམ་བྱེད།
རོ་སི་ཤ་རོན་གྱི་མིག་གཉིས་ཡངས་པོར་བགྲད་ནས་སྔངས་འཚབ་དང་བཅས་ཁྱོད་
ཀྱིས་བལྟས་ན་འདིས་གནོད་ཨེ་ཡོང་། འདིས་གནོད་ཨེ་ཡོང་། ཞེས་དྲིས།
ཁོན་ནེ་ཡིས་མོ་ཁོའི་དཔུང་ཁུག་ཏུ་ཚུར་འཐེན་ནས་“མར་སྡོད་དང་། དེས་ཅི་ཡང་
གནོད་རྒྱུ་མ་རེད ཅེས་བཤད།
"འོན་ཀྱང་། ང་ལ་ཚོར་བ་ངན་པ་ཞིག་སྐྱེས་བྱུང་། ངས་ངུ་འབོད་བྱས་པ་ན་ངའི་སེམས་
པ་ཟ་ངེ་ཟིང་ངེར་གྱུར་སོང་།
ཁོན་ནེ་ཡིས་"མར་སྡོད་དང་། དེ་ཅི་ཡང་མ་རེད། དེས་གནོད་ཀྱི་མ་རེད ཅེས་ཟེར་
བཞིན་ཁོ་མོ་འཆི་བཞིན་པའི་ཁྱི་དེ་ལས་ཕར་ཁྲིད་ནས་དོས་འཁོར་གྱི་ཕྱོགས་སུ་སོང་
ཞིང་། དེ་གར་ཁོ་མོ་དོས་འཁོར་གྱི་རྐང་གདན་གྱི་སྟེང་དུ་སྡོད་དུ་བཅུག
ཁཱོམ་དང་ཨ་ཁུ་ཇོན་གཉིས་ཀ་དོན་དག་བྱུང་སར་ཕར་སོང་། སྐབས་དེར་འཁོར་ལོས་
བཙིར་བའི་ཕུང་པོ་འདིས་ཆེས་མཐའ་མའི་འདར་སིག་དེ་རྒྱག་གི་འདུག ཁོམ་གྱིས་སྒོ་ཁྱི་
དེའི་རྐང་པ་ནས་བཟུང་སྟེ་ལམ་འགྲམ་དུ་དྲུད། ཨ་ཁུ་ཇོན་གྱིས་འདི་ནི་རང་ཉིད་ཀྱི་སྐྱོན་
ཡིན་པ་ལྟར་ནོངས་འགྱོད་ཀྱི་ཉམས་དང་བཅས་“ངས་འདི་བཀྱིགས་བཞག་ན་འགྲིག་ཡོད་
ཨང་ཞེས་བཤད།
ཨ་ཕས་ཁྱི་ལ་ཡུད་ཙམ་བལྟས་རྗེས་ཁ་ཚུར་འཁོར་ནས་ད་ང་ཚོ་འདི་ནས་འགྲོ། ཁོ་
རང་མ་ཤི་རུང་མུ་མཐུད་དུ་གསོ་ཐུབ་མིན་ཡང་གནད་དོན་ཞིག་ཏུ་གྱུར་ཡོད། གཅིག་བྱས་
ན་འདི་ཡག་ཤོས་ཡིན་རྒྱུ་རེད།" ཅེས་བཤད།
མི་རྒྱགས་པ་དེ་དོས་འཁོར་གྱི་རྒྱབ་ཕྱོགས་ནས་ཚུར་ཡོང་སྟེ་དགོངས་པ་མ་འཚོམས།
གཞུང་ལམ་འགྲམ་ནས་སྒོ་ཁྱི་ཚོའི་ཚེ་ཐག་མི་རིང་། ལོ་གཅིག་གི་ནང་ལ་ངའི་སྒོ་ཁྱི་གསུམ་
མནན་སོང་།དེང་སང་གཅིག་ཀྱང་ཉར་མེད། ཅེས་བཤད་ཅིང་།དེ་ནས་མུ་མཐུད་དུ་ཁྱོད་
ཚོས་སེམས་ཁྲལ་མ་བྱེད། ངས་དེའི་ཕུང་པོ་དོ་དམ་བྱེད། མ་རྨོས་ལོ་ཏོག་གི་ཞིང་ནང་ནས་
དུར་སྦས་བྱེད་འཇོག” ཅེས་བཤད།
ཨ་མ་རོ་སི་ཤ་རོན་གྱི་རྩར་ཡོང་། རོ་སི་ཤ་རོན་དོས་འཁོར་གྱི་རྐང་གདན་སྟེང་དུ་བསྡད་
འདུག་ཅིང་། ད་དུང་ཡང་འདར་སིག་བྱེད་ཀྱི་འདུག་པས་ཨ་མས་ཁྱོད་ག་འདྲ་འདུག རོ་
སི་ཤ་རོན། ཁྱོད་བདེ་ཡི་མི་འདུག་གམ ཞེས་དྲིས།
})"ངས་དེ་མཐོང་སོང་། དེས་ང་ལ་སྔངས་སྐྲག་བསྐྱེད་སོང་།
ཨ་མས་‘ངས་ཁྱོད་ཀྱིས་ངུ་འབོད་བྱས་པ་གོ་བྱུང་། ད་རང་ཉིད་མཁྲེགས་པོ་བྱོས།” ཞེས་
བཤད།
" ཁྱོད་ཀྱིས་བལྟས་ན་འདིས་གནོད་ཡོད་རྒྱུ་ཨེ་རེད།
ཨ་མས་གནོད་ཡོད་རྒྱུ་མ་རེད། འོན་ཀྱང་། གལ་སྲིད་ཁྱོད་ཀྱིས་རང་ཉིད་འགྱོད་གདུང་
གི་འདམ་དུ་བསྲེས་ནས་ཁུག་རྟའི་ཚང་ནང་དུ་འཇུག་གི་བསྡད་ན་དེས་གནོད་ཀྱི་རེད། དེ་
ལས་ཡར་ལངས་ནས་ང་ལ་ཨ་ཕྱི་བདག་སྐྱོང་བྱེད་རོགས་བྱས་ནས། ཕྲུ་གུ་དེ་སྐར་མ་ཁ་
ཤས་རིང་ལ་བརྗེད་དུ་ཆུག་དང་། ཁོས་རང་ཉིད་བདག་སྐྱོང་བྱེད་ཤེས་ཀྱི་རེད། ཅེས་བཤད།
རོ་སི་ཤ་རོན་གྱིས་"ཨ་ཕྱི་གང་དུ་ཡོད།” ཞེས་དྲིས།
མི་ཤེས། ཁོ་མོ་འདིའི་མཐའ་སྐོར་དུ་ཡོད་རྒྱུ་རེད། གཅིག་བྱས་ན་ཟུར་ཁང་གི་ནང་དུ་
ཡོད་རྒྱུ་རེད།
རོ་སི་ཤ་རོན་ཆབ་ཁང་གི་ཕྱོགས་སུ་སོང་ཞིང་། ཡུད་ཙམ་རྗེས་ནས་ཨ་ཕྱི་ཁྲིད་ནས་ཆབ་
ཁང་ལས་ཕྱིར་བུད་དེ་ཁོ་མོ་ཆབ་ཁང་ནང་དུ་གཉིད་ཁུག་འདུག" ཅེས་བཤད།
ཨ་ཕྱི་ཡི་གདོང་ལ་ཁྲེལ་འཛུམ་ཞིག་ལངས་ནས་དེའི་ནང་ཡག་པོ་འདུག ནང་དུ་ཆབ་
ཁྲིའུ་ཡོད་ཅིང་ཆུ་རང་འབབ་རེད། ང་དངོས་གནས་དེར་དགའ་བོ་འདུག" ཅེས་ཟེར་བཞིན་
ཡིད་ཚིམས་པའི་ཉམས་དང་བཅས་“གཉིད་ལས་དཀྲོག་མེད་རྒྱུ་ན་གུང་གཉིད་སྐྱིད་པོ་
ཞིག་བྱེད་དགོས་བསམ་ཡོད།” ཅེས་བཤད
རོ་སི་ཤ་རོན་གྱིས་"དེ་གར་ཉལ་ན་ཡག་པོ་ཡོད་པ་མ་རེད།" ཅེས་ཟེར་བཞིན་ཨ་ཕྱི་
རླངས་འཁོར་གྱི་ནང་དུ་འཛུལ་རོགས་བྱས། ཨ་ཕྱི་འདུག་སྟེགས་སྟེང་དུ་སྣང་བ་སྐྱིད་པོས་
བསྡད་ནས་གཅིག་བྱས་ན་དེ་མཛེས་པའི་ཡག་པོ་དེ་མ་ཡིན་མོད། འོན་ཀྱང་། བཟང་
བའི་ཡག་པོ་དེ་རེད།" ཅེས་བཤད།
ཁྲོམ་གྱིས་“ང་ཚོ་འགྲོ། ད་རུང་ལེ་དབར་མང་པོ་འགྲོ་དགོས།” ཞེས་བཤད།
         
ཨ་ཕས་རྣ་ལ་གཟན་པའི་ཤུ་ཞིག་བཏབ་ནས་ད་ཡང་བྱིས་པ་གཉིས་ཀ་གང་དུ་ཕྱིན་པ་
ཡིན་ནམ།" ཞེས་ཟེར་བཞིན་མཛུབ་མོ་ཁ་ནང་དུ་བཅུག་ནས་ཡང་བསྐྱར་ཤུ་ཞིག་བཏབ།
ཅུང་ཙམ་རྗེས་སུ་བྱིས་པ་གཉིས་ཕར་ཕྱོགས་ཀྱི་མ་རྨོས་ལོ་ཏོག་གི་ཞིང་ཁ་ནས་ཚུར་
བརྒྱུགས་ཡོང་། རུ་ཐེ་སྔོན་དུ་རྒྱུག་ཡོང་གི་འདུག་ལ་ཝིན་ཧྥིལད་ཀྱིས་མོའི་རྗེས་དེད་ནས་
རྒྱུག་ཡོང་གི་འདུག རུ་ཐེ་ཡིས་སྒོ་ང་།”ཞེས་སྐད་ཅོར་དང་བཅས་ང་ལ་སྒོ་ང་སྙི་མོ་ཞིག་
རྙེད་བྱུང་ཞེས་ཟེར་བཞིན་ཐག་ཉེ་སར་ཚུར་སླེབས་བྱུང་ལ། ཝིན་ཧྥིལད་ཀྱིས་ཁོ་མོའི་
རྗེས་ཕར་ཆེར་ཟིན་གྱི་འདུག "ལྟོས་དང་།” ཁོ་མོའི་བཙོག་ཅིང་རྩུབ་པའི་ལག་ནང་དུ་སྒོ་
ང་དཀར་སྐྱ་སྙི་མོ་བཅུ་གྲངས་ཤིག་བཟུང་འདུག ཁོ་མོས་ལག་པ་ཡར་བཀྱགས་པ་ན་མིག་
ཟུང་གིས་ལམ་འགྲམ་དུ་ཤི་ཡོད་པའི་ཁྱི་ཡི་ཕུང་པོ་དེ་མཐོང་བས་ངག་ལས་" ཨོ།” ཞེས་ཤོར།
རུ་ཐེ་དང་ཝིན་ཧྥིལད་གཉིས་ཁྱིའི་གམ་དུ་དལ་མོར་སོང་ནས་དེ་ལ་ཞིབ་ལྟ་བྱས།
ཨ་ཕས་“ཤུལ་དུ་ལུས་འདོད་པ་འདྲ་མིན་ན་ཁྱོད་གཉིས་མགྱོགས་པོར་ཤོག" ཅེས་བོས།
ཁོ་གཉིས་དལ་མོས་ཁ་ཕྱིར་འཁོར་ནས་དོས་འཁོར་གྱི་ཕྱོགས་སུ་ཕྱིར་ཡོང་། རུ་ཐེ་ཡིས་
རང་ཉིད་ཀྱི་ལག་གི་ལྟོ་འགྲོས་ཀྱི་སྒོ་ང་སྐྱ་བོ་དག་ལ་ཡང་བསྐྱར་ཐེངས་གཅིག་བལྟས་རྗེས་
མར་གཡུགས། ཁོ་གཉིས་དོས་འཁོར་གྱི་འགྲམ་ངོས་ནས་སྟེང་དུ་འགོས། རུ་ཐེ་ཡིས་ཁོའི་
མིག་གཉིས་ད་དུང་ཡང་ཕྱེས་འདུག” ཅེས་ཤུབ་པུར་སྨྲས།
འོན་ཀྱང་། ཝིན་ཧྥིལད་ཀྱིས་གནས་ཚུལ་འདི་མཐོང་བར་ཁེངས་དྲེགས་སྐྱེས་ཏེ་སྤོབས་
ཉམས་དང་བཅས་ཁོའི་ནང་ཁྲོལ་ཚང་མ་གང་སར་འཐོར་འདུག ག་ས་གང་དུ། ཞེས་
བཤད་རྗེས་ཡུད་ཙམ་ལ་ཁུ་སིམ་པོར་བསྡད་ཅིང་། དེ་ནས་ཡང་བསྐྱར་'ག་ས་... གང་
དུ་... །’ ཞེས་ཟེར་བཞིན་པའི་མཚམས་སུ་གློ་བུར་དུ་འགྲེ་ལོག་བརྒྱབ་ནས་སོང་སྟེ་དོས་
འཁོར་གྱི་འགྲམ་ངོས་ནས་མར་བསྐྱུགས། མཇུག་མཐར་ཁོས་དེ་ཕག་པ་བསད་པ་དང་
འདྲ་པོ་མི་འདུག་ཨ།" ཞེས་གསལ་བཤད་བྱས།
ཨལ་གྱིས་ཧུད་ཌི་སོན་རླངས་འཁོར་གྱི་གདོང་ཁེབས་ཡར་བཀྱགས་ནས་སྣུམ་གྱི་ཚད་
བཅལ། དེ་ནས་ཁོས་རླངས་འཁོར་གྱི་མགོ་སྒམ་མཐིལ་ནས་ཀྲིན་ཟེའུ་ཞིག་བླངས་ཡོང་
ནས། དེའི་ནང་གི་རིན་གོང་ཁེ་བའི་འཕྲུལ་སྣུམ་ནག་པོ་དེ་སྣུམ་སྦུག་ཏུ་བླུགས་རྗེས་ཡང་
བསྐྱར་སྣུམ་ཚད་འཇལ།
ཁོམ་ཁོའི་འགྲམ་དུ་ཡོང་ནས་“ངས་ཅུང་ཙམ་སྐོར་རོགས་བྱེད་དགོས་སམ།" ཞེས་དྲིས།
ཨལ་གྱིས་ང་ཐང་ཆད་མི་འདུག” ཅེས་ལན་བཏབ།
‘རེད་ཡ། འོན་ཀྱང་། ཁྱོད་རང་མདང་ནུབ་གཉིད་རྒྱུ་བྱུང་མེད་ལ། ང་རང་ད་ནངས་
ཅུང་ཙམ་གཉིད་པ་ཡིན། སོང་ནས་སྟེང་དུ་སྡོད་དང་། ངས་འདི་བསྐོར།"
ཨལ་གྱིས་འཐད་ལ་མི་འཐད་ཀྱི་སྒོ་ནས་ཡ་ཡ། འོན་ཀྱང་། སྣུམ་གྱི་མཐོ་དམའ་ལ་ལྟ་
ཡག་བྱོས། དེ་ནས་འདི་དལ་མོར་སྐོར། ངས་སྣུམ་ཚར་གྱི་ཡོད་མེད་འཚོས་ནས་བསྡད་ཡོད།
ཚད་འཇལ་མདའ་ཁབ་ལ་དུས་ནས་དུས་སུ་ལྟོས། གལ་སྲིད་མདའ་ཁབ་དེ་ཡར་མཆོང་
གི་ཡོད་ན་དེ་ནི་སྣུམ་གྱིས་འདང་གི་མེད་པའི་རྟགས་ཡིན། དེ་ནས་དལ་མོར་སྐོར་ཨ། ཋོམ།
ཁལ་ལྕི་དྲགས་འདུག" ཅེས་བཤད།
ཥོམ་གྱིས་གད་མོ་དགོད་བཞིན་"ངས་མིག་བགྲད་ནས་ལྟ་ཆོག ཁྱོད་རང་ངལ་གསོ་ལྷོད་
མོ་ཞིག་བྱོས་ཨ།” ཞེས་བཤད།
བཟའ་མི་ཚང་མ་ཡང་བསྐྱར་དོས་འཁོར་གྱི་སྟེང་དུ་འཚང་ཁ་བརྒྱབ། ཨ་མ་ཨ་ཕྱིའི་
འགྲམ་དུ་བསྡད་ཅིང་། ཋོམ་ཁ་ལོ་བའི་འདུག་སྟེགས་སུ་བསྡད་ནས་རླངས་འཁོར་གྱི་མེ་
ཁ་གསོས་ནས་“འཕྲུལ་ཆས་དངོས་གནས་ལྷོད་འདུག་ཨ།” ཞེས་ཟེར་བཞིན་བང་སྒྱུར་ཡུ་
བ་ཚིགས་སུ་དེད་ནས་གཞུང་ལམ་གྱི་ཕྱོགས་སུ་སོང་།
རླངས་འཁོར་གྱི་སྒུལ་འཕྲུལ་གྱིས་ལྡིར་སྒྲ་འཇགས་མེད་དུ་སྒྲོག་བཞིན་མདུན་དུ་སྐྱོད་
བཞིན་འདུག་ལ། དགུང་གི་ཉི་མ་ཁོ་ཚོའི་མདུན་ཕྱོགས་ཀྱི་མཁའ་དབྱིངས་ནས་དམའ་སར་
འབབ་བཞིན་གདའ། ཨ་ཕྱི་གཉིད་སྟུག་པོ་ཁུག་འདུག་ཅིང་། ཐ་ན་ཨ་མ་ཡང་མགོ་བོ་སྔུན་
ལ་ལྷུང་བཞིན་གཉིད་ཅོག་རྒྱག་གི་འདུག ཋོམ་གྱིས་ཉི་མའི་འོད་ཞགས་མིག་ནང་དུ་མི་
རྒྱག་ཆེད། ཞྭ་མོ་མདུན་ལ་འཐེན་ཙམ་བྱས།
ཕ་ཌེན་གྲོང་རྡལ་ནས་མེ་ཁེར་གྲོང་རྡལ་བར་དུ་ལེ་དབར་བཅུ་གསུམ་ཡོད་ཅིང་། མེ་
ཁེར་གྲོང་རྡལ་ནས་ཧ་ར་གྲོང་ཁྱེར་བར་དུ་ལེ་དབར་བཅུ་བཞི་ཡོད་པ་དང་། དེ་ནས་གྲོང་
ཁྱེར་ཆེན་མོ་ཨོག་ལ་ཧོ་མ་ལ་སླེབས་པ་ཡིན། ཋོམ་གྱིས་རླངས་འཁོར་ཐད་ཀར་བསྐོར་
ནས་སོང་། ཨ་མ་གཉིད་ལས་སད་ནས་ལམ་གཡས་གཡོན་གྱི་གྲོང་ཁྱེར་གྱི་སྲང་ལམ་ཁག་
ལ་བལྟས། དོས་འཁོར་སྟེང་གི་བཟའ་མི་ཚོས་ཚོང་ཁང་དང་ཁང་ཆེན་སྣ་ཚོགས། གཞུང་
ལས་ཐོག་ཁང་བཅས་ལ་མིག་གིས་ཅེར་བཞིན་སོང་། དེ་ནས་སོང་གིན་སོང་གིན་ཐོག་ཁང་
རྣམས་ཇེ་ཆུང་ཇེ་ཆུང་རེད་ལ། ཚོང་ཁང་ཁག་ཀྱང་ཇེ་ཆུང་ཇེ་ཆུང་རེད། དེ་ནས་ལྕགས་
སྙིགས་ར་བ་དང་ཕག་རྒྱུ་སྲེག་སྟེགས་ཡོད་སར་སླེབས་ཤིང་། དེ་རྗེས་རིམ་བཞིན་གྲོང་ཕྱིའི་
ཞབས་བྲོ་ཁང་ཡོད་སར་སླེབས།
རུ་ཐེ་དང་ཝིན་ཧྥིལད་གཉིས་ཀྱིས་འདི་དག་ཚང་མ་མཐོང་ཞིང་། འདི་དག་ཚང་མའི་
ཆེ་ཞིང་ཁྱད་མཚར་གྱི་རྣམ་པས་ཁོ་གཉིས་ཀྱི་མགོ་བོ་རྨོངས་སུ་བཅུག་པ་དང་། ཁོ་ཚོའི་
མིག་ལམ་དུ་རྒྱུ་བའི་གྱོན་གོས་ལེགས་པའི་མི་རྣམས་ཀྱིས་ཁོང་ལ་གཉིས་ཞེད་སྣང་བསླངས།
འོན་ཀྱང་། ཁོ་གཉིས་ཀྱིས་ཕུན་ཚུན་ལ་སོ་སོའི་ཚོར་སྣང་དེ་མ་གླེང་། མ་འོངས་པར་ཁོ་
ཚོས་འདི་སྐོར་གླེང་ངེས་མོད། འོན་ཀྱང་། ད་ལྟ་གླེང་གི་མེད། གྲོང་ནང་དུ་སྣུམ་ཁྲོན་སྟེགས་
བུ་མཐོང་རྒྱུ་ཡོད་ལ་གྲོང་འདབས་སུའང་སྣུམ་ཁྲོན་སྟེགས་བུ་མཐོང་རྒྱུ་ཡོད། སྣུམ་ཁྲོན་
སྟེགས་བུ་ནག་པོ་མང་བའི་ས་ཆ་འདིའི་མཁའ་དབུགས་ཁྲོད་དུ་རྡོ་སྣུམ་དང་རླངས་སྣུམ་
གྱི་དྲི་མ་གང་སར་ཁྱབ་ཡོད།
སྲང་ལམ་གྱི་སྟེང་དུ། རོ་སི་ཤ་རོན་གྱིས་ཆ་འགྲིག་གྱོན་གོས་སྲབ་བུ་གོན་ཡོད་པའི་
སྐྱེས་པ་ཞིག་མཐོང་། ཁོས་ལྷམ་དཀར་པོ་ཞིག་དང་རྩྭ་ཞྭ་ལེབ་མོ་ཞིག་གོན་འདུག ཁོ་མོས་
ཁོན་ནེ་ལ་མི་དེ་མཆུ་སྟོན་བྱས་པས་ཁོ་གཉིས་ཁོང་དགོད་ལྷོག་ལྷོག་ཏུ་ཤོར་ཞིང་། བགད་
ནས་མཚམས་མི་ཆོད་ཙམ་བྱུང་། དེ་བས་ཁོ་གཉིས་ཀྱིས་རང་ཉིད་ཀྱི་མཆུ་ཏོ་བསུམས་
ནས་བགད་ཅིང་། ཚོར་བ་འདི་ཧ་ཅང་སྐྱིད་དྲགས་པའི་རྐྱེན་གྱིས་ཁོ་གཉིས་ཀྱིས་མི་གཞན་
པར་བལྟས་ནས་དགོད་ས་ཨེ་རྙེད་བལྟས། རུ་ཐེ་དང་ཝིན་ཧྥིལད་གཉིས་ཀྱིས་དེ་མཐོང་
ཞིང་། དེ་ནི་ཧ་ཅང་མཚར་སྣང་དང་ལྡན་པ་འདྲ་བས་ཁོ་གཉིས་ཀྱིས་ཀྱང་ལད་ཟློས་བྱེད་
ཨེ་ཐུབ་བལྟས་མོད། འོན་ཀྱང་། གྲུབ་འབྲས་མ་ལོན། ཁོང་དགོད་ཟེར་བ་འདི་དེ་འདྲ་བྱས་
ཏེ་ཡོང་རྒྱུ་ཞིག་མ་རེད། འོན་ཀྱང་། ཁོན་ནེ་དང་རོ་སི་ཤ་རོན་གཉིས་ཀ་དབུགས་ཆད་པའི་
བར་དུ་བགད་བྱུང་ལ། དགོད་མཚམས་འཇོག་དུས་གདོང་ཡང་དམར་པོར་གྱུར་འདུག ཁོ་
གཉིས་ཀྱི་ཁོང་དགོད་འདི་གཏིང་དུ་སོང་དྲགས་པའི་རྐྱེན་གྱིས་ད་ལྟ་འདུག་མ་བཟོད་པར་
ཕན་ཚུན་ལ་བལྟས་ནས་ཡང་བསྐྱར་དགོད་མགོ་བརྩམས།
གྲོང་མཐའ་རུ་ས་ཁོད་ཇེ་ཡངས་རེད། ཋོམ་གྱིས་འགྲིམ་འགྲུལ་འཚང་ཁའི་ཁྲོད་ནས་
རླངས་འཁོར་དལ་མོས་བསྐོར་ནས་སོང་ཞིང་། དེ་ནས་ནུབ་རྒྱུད་གཞུང་ལམ་ཆེན་མོ་སྟེ།
གཞུང་ལམ་ཨང་དྲུག་ཅུ་རེ་དྲུག་པའི་སྟེང་དུ་ཕྱིར་བུད། དགུང་གི་ཉི་མ་དེ་མདུན་ཕྱོགས་ཀྱི་
གཞུང་ལམ་ངོས་སུ་རིམ་གྱིས་མར་འབྱིང་བཞིན་འདུག་ལ། རླངས་འཁོར་གྱི་རླུང་འགོག་
ཤེལ་སྒོའི་ངོས་སུ་ཐལ་རྡུལ་ཆགས་ནས་དཀར་བེར་བེར་བྱེད། འོམ་གྱིས་ཞྭ་མོ་མིག་སྟེང་
དུ་ཧ་ཅང་དམའ་མོར་འཐེན་ཡོད་པའི་རྐྱེན་གྱིས་ཁོས་མགོ་བོ་ལྟག་ཏུ་དགྱེ་ནས་འགྲོ་ལམ་
ལ་བལྟ་དགོས་ཀྱི་འདུག ཨ་ཕྱི་གཉིད་འདུག་ཅིང་། ཉི་མའི་འོད་ཐིག་ཁོ་མོའི་བཙུམས་
ནས་ཡོད་པའི་མིག་ལྤགས་ཀྱི་སྟེང་དུ་འཕྲོས། ཁོ་མོའི་མུར་གོང་གི་སྟེང་གི་ཁྲག་རྩ་དེ་སྔོ་
ཞིང་གསལ་ལ། མཁུར་མགོའི་སྟེང་གི་ཕྲ་ཞིང་དྭངས་པའི་ཁྲག་རྩ་རྣམས་ཆང་དམར་གྱི་
མདོག་ཏུ་གྱུར་འདུག་ཅིང་། ངོ་གདོང་གི་ལོ་རྒས་ཀྱི་ཤ་རྟགས་སྨུག་པོ་རྣམས་ཇེ་ནག་ཏུ་
འགྱུར་བཞིན་གདའ།
ཁོམ་གྱིས་ང་ཚོས་གཞུང་ལམ་འདི་བརྒྱུད་ནས་ཐད་ཀར་རྒྱུགས་གིན་བསྡད་ན་རེད།”
ཅེས་བཤད།
ཨ་མ་ཡུན་རིང་ཞིག་ལ་ཁུ་སིམ་པོར་བསྡད་ཅིང་། དེ་ནས་"ཉི་མ་མ་ནུབ་གོང་དུ་ང་ཚོས་
སྡོད་ས་ཞིག་བཙལ་ན་བཟང་རྒྱུ་རེད། ངས་ཕག་ཤ་བཙོ་དགོས་ལ་བག་ལེབ་ཀྱང་བཅའ་
དགོས་པས། དེར་དུས་ཚོད་ཅུང་དགོས་པ་རེད། ཅེས་བཤད།
ཋོམ་གྱིས་ཡིན་དང་ཡིན། འགྲུལ་བཞུད་འདི་འགྲོ་ཐེངས་གཅིག་གིས་སླེབས་པ་ཞིག་
མ་རེད། བསྡད་ནས་ངལ་གསོ་རེ་བརྒྱབ་ན་བཟང་རྒྱུ་རེད། ཅེས་མོས་མཐུན་བྱས།
ཨོག་ལ་ཧོ་མ་གྲོང་ཁྱེར་ནས་བྷེ་ཐན་ནེ་གྲོང་ཁྱེར་བར་དུ་ལེ་དབར་བཅུ་བཞི་ཡོད།
ཁོམ་གྱིས་ཉི་མ་ནུབ་རིར་མ་སོང་གོང་ང་ཚོ་འགྲོ་མཚམས་བཞག་ན་བཟང་རྒྱུ་རེད།
ཨལ་གྱིས་དོས་འཁོར་གྱི་སྟེང་དུ་གཅིག་ཕུབ་རྒྱུ་ཡིན་ཟེར་བ་དེའང་ཕུབ་དགོས་རྒྱུ་རེད།
དེ་མ་གཏོགས་སྟེང་གི་བཟའ་མི་ཚོ་ཉི་མའི་ཚ་གདུག་འོག་ནས་ཚ་སྲེག་ཐེབས་རྒྱུ་རེད།
ཅེས་བཤད།
ཨ་མ་ཡང་བསྐྱར་གཉིད་ཅོག་རྒྱག་གི་འདུག་ལ། ཅུང་ཙམ་རྗེས་ནས་ཁོ་མོས་མགོ་བོ་
ཐད་ཀར་དྲང་མོར་དགྱེ་ནས་”དགོང་ཟས་སྐོལ་དགོས་ཀྱི་རེད། ཅེས་བཤད་ཅིང་། དེ་ནས་
ཁོ་མོས་ཋོམ། ཁྱོད་ཀྱི་ཨ་ཕས་ང་ལ་ཁྱོད་ཀྱིས་མངའ་སྡེའི་ས་མཚམས་བརྒལ་རུང་མིན་
སྐོར་ཞིག་བཤད་སོང་།” ཞེས་བཤད།
ཋོམ་གྱིས་ཡུན་རིང་ཞིག་ལ་ལན་མ་བཏབ་ཅིང་། དེ་ནས་ཁོས་ཅི་རེད། དེ་སྐོར་ཅི་ཞིག་
རེད། ཨ་མ ཞེས་བཤད།
ཨུན། དེ་ཐད་ལ་ང་རང་ཞེད་སྣང་སྐྱེ་ཡི་འདུག དེ་བདེན་ན་ཁྱོད་རང་བཙོན་བྱོལ་བྱས་
པར་འགྱུར་འགྲོ་ལ། དེ་དུས་ཁོ་ཚོས་ཁྱོད་རང་ཡང་བསྐྱར་འཛིན་རྒྱུ་རེད།
ཁོམ་གྱིས་ལག་པ་རང་ཉིད་ཀྱི་མིག་སྟེང་དུ་བཟུང་ནས་མདུན་ཕྱོགས་སུ་དམའ་སར་
འབབ་བཞིན་པའི་ཉི་མའི་འོད་ཟེར་མིག་ནང་དུ་མི་འཕྲོ་བ་བྱས་ནས་"དེའི་ཐད་ལ་ཁྱོད་
ཀྱིས་སེམས་ཁྲལ་མ་བྱེད། དེའི་ཐད་ལ་ངས་བསམ་བློ་བཏང་ཟིན། ཕྱི་ལོགས་སུ་བཟང་
བཙོན་དུ་བཏང་ཡོད་པ་ཧ་ཅང་མང་པོ་ཡོད་ལ། དེ་ལས་མང་བ་ཞིག་ཀྱང་ད་དུང་བཙོན་
ལ་གསར་དུ་འགྲོ་བཞིན་ཡོད་པ་རེད། གལ་སྲིད་ངས་ནུབ་རྒྱུད་ནས་དོན་རྐྱེན་འདྲ་བཟོས་
པ་ཡིན་ན། ཝ་ཤིན་ཊོན་དུ་ཁོ་ཚོར་ངའི་འདྲ་པར་དང་མཛུབ་རིས་ཡོད་པ་རེད། ཁོང་ཚོས་
ང་སླར་ཡང་བཙོན་དུ་འཇུག་གི་རེད། གལ་སྲིད་ངས་ནག་ཉེས་འདྲ་མ་བསགས་ན་ང་ལ་
ཁ་ཡ་བྱེད་མཁན་ཡོད་པ་མ་རེད། ཅེས་བཤད།
"ང་རང་ཅི་ཡིན་འདི་ཡིན་མེད་པར་ཞེད་སྣང་སྐྱེ་ཡི་འདུག མཚམས་ལ་ལར་ང་ཚོས་
གང་ཞིག་ནག་ཉེས་ཡིན་པ་མ་ཤེས་གོང་ནག་ཉེས་དེ་དངོས་སུ་བསགས་ཟིན་པའི་གནས་
ཚུལ་དེ་འདྲའང་ཡོད་པ་རེད། གཅིག་བྱས་ན་ཁ་ལི་ཧྥོར་ནེ་ཡ་མངའ་སྡེ་ན་ང་ཚོས་མི་
ཤེས་པའི་ནག་ཉེས་དེ་འདྲ་ཡོད་ཀྱང་སྲིད། གཅིག་བྱས་ན་ཁྱོད་ཀྱིས་འདི་ཕྱོགས་སུ་ཁྲིམས་
འགལ་མིན་པའི་བྱ་བ་ཞིག་དེ་གར་བསྒྲུབས་པ་ཡིན་ན། དེ་གར་དེ་ནག་ཉེས་སུ་གྱུར་ཡོད་
ཀྱང་སྲིད།”
ཁཱོམ་གྱིས་“ང་བཟང་བཙོན་དུ་མ་བཟུང་བ་དང་ཁྱད་པར་ཅི་ཡང་ཡོད་པ་མ་རེད། གལ་
སྲིད་ང་འཛིན་བཟུང་བྱེད་དགོས་ཐུག་ན། ད་གཟོད་ངའི་གནད་དོན་འདི་གཞན་པར་
བལྟས་ན་ཆེ་ཡི་རེད། ད་ཁྱོད་ཀྱིས་སེམས་ཁྲལ་བྱེད་ཀྱི་མ་འདུག” ཞེས་བཤད་ཅིང་། དེ་
ནས་མུ་མཐུད་དུ་“ཁྱོད་ཀྱིས་སེམས་ཁྲལ་བྱེད་ས་ཞིག་མ་བཙལ་རུང་ང་ཚོར་སེམས་ཁྲལ་
བྱེད་ས་འདང་ངེས་ཤིག་འདུག་ཨ།" ཞེས་བཤད།
ཁོ་མོས་"དེ་ཕྱོགས་ལ་བསམ་བློ་དབང་མེད་དུ་འཁོར་འགྲོ། ཁྱོད་ཀྱིས་མངའ་སྡེའི་ས་
མཚམས་བརྒལ་བ་དང་ཆབས་ཅིག་ཏུ་ཁྲིམས་འགལ་ནག་ཉེས་ཤིག་བསགས་པ་རེད།
ཅེས་བཤད།
ཥོམ་གྱིས་"ས་ལི་སོ་གྲོང་རྡལ་ནས་ལྟོགས་ཤི་ཐེབས་རྒྱུར་སྒུག་ནས་འདུག་པ་ལས་འདི་
ལྟར་སོང་ན་དགའ། ང་ཚོས་ཞག་སྡོད་བྱེད་ས་ཞིག་བཙལ་ན་བཟང་རྒྱུ་རེད།" ཅེས་བཤད།
ཁོ་ཚོ་བྷེ་ཐན་ནེ་གྲོང་ཁྱེར་བརྒྱུད་ནས་སོང་སྟེ་གྲོང་ཁྱེར་གྱི་སྣེ་གཞན་ནས་ཕྱི་རུ་བུད།
ལམ་འོག་ཏུ་སྦུག་ཡུར་དྲངས་ཡོད་པའི་ཆུ་ཡུར་ཞིག་གི་འགྲམ་དུ་ཁེབས་མེད་རླངས་
རླངས་འཁོར་ཆུང་བ་རྙིང་པ་ཞིག་གཞུང་ལམ་འགྲམ་དུ་བསྡད་འདུག་ཅིང་། དེའི་འགྲམ་
དུ་རས་གུར་ཆུང་ཆུང་ཞིག་ཕུབ་འདུག་ལ། རས་གུར་གྱི་སྟེང་གི་ལྕགས་ཐབ་དུད་ཁུང་ལས་
དུད་པ་འཕྱུར་གྱིན་གདའ། ཁྲོམ་གྱིས་མདུན་ཕྱོགས་སུ་མཛུབ་སྟོན་བྱས་ནས་“དེ་ན་ཁྱིམ་
ཚང་ཞིག་གིས་སྒར་བརྒྱབ་འདུག ང་ཚོས་ད་སྔ་མཐོང་བའི་སྒར་ས་ཚང་མ་ལས་ལེགས་
ཤོས་དེ་ཡིན་པ་འདྲ།” ཞེས་བཤད་པ་དང་། དེ་ནས་ཁོས་རླངས་འཁོར་ཇེ་དལ་དུ་བཏང་
ནས་ལམ་འགྲམ་དུ་བསྡད། ཁེབས་མེད་རླངས་རླངས་འཁོར་ཆུང་བ་རྙིང་པ་དེའི་གདོང་
ཁེབས་ཡར་བཀྱགས་འདུག་ཅིང་། སྐྱེས་པ་དར་མ་ཞིག་གིས་འཕྲུལ་ཆས་ལ་མར་བལྟས་
ནས་འདུག སྐྱེས་པ་དེའི་མགོ་ལ་རྩྭ་ཞྭ་འདབ་ཡངས་མ་ཞིག་གོན་འདུག་ལ། ལུས་ལ་ནང་
སྟོད་སྔོན་པོ་ཞིག་དང་གོར་ཐིག་ཅན་གྱི་ཁན་སྦྱར་གོན་འདུག ཁོས་གྱོན་པའི་རྫི་དོར་དེ་
ནི་རེངས་པོར་གྱུར་ཅིང་ཚི་དྲེག་གིས་འོད་ཀྲིག་ཀྲིག་བྱེད། ཁོའི་གདོང་པ་རིད་ཅིང་། འགྲམ་
པའི་གཉེར་སུལ་དོང་དུ་ལྷུང་ཡོད་པའི་རྐྱེན་གྱིས། མཁུར་མགོ་དང་མ་ནེ་ཚུར་འབུར་ཡོད་
པའི་སྣང་བ་སྟེར། ཁོས་ཇོ་ཌི་ཚང་གི་དོས་འཁོར་ལ་ཡར་གཅིག་བལྟས་རྗེས་མིག་ནང་དུ་
རྨོངས་པ་དང་ཁོང་ཁྲོའི་མདངས་ཤིག་ཤར།
ཋོམ་གྱིས་སྒེའུ་ཁུང་ནས་མགོ་བོ་ཕྱིར་བསྲིངས་ནས་“འདི་ནས་ཞག་སྡོད་བྱས་ན་ཁྲིམས་
ཆད་དེ་འདྲ་ཨེ་ཡོད་དམ།" ཞེས་དྲིས།
སྐྱེས་པ་དེས་ད་སྔོན་དོས་འཁོར་མ་གཏོགས་སྟེང་གི་མི་མཐོང་མེད་ཅིང་། ད་ལྟ་ཁོས་
ཋོམ་ལ་གཞི་ནས་ལྟ་ཡག་ཅིག་བྱས་ནས་དེ་ངས་མི་ཤེས། ང་ཚོ་མུ་མཐུད་དུ་འགྲོ་མ་ཐུབ་
པའི་རྐྱེན་གྱིས་འདི་གར་བསྡད་པ་ཙམ་ཡིན།” ཞེས་བཤད།
"འདིར་ཆུ་འདུག་གམ།
སྐྱེས་པ་དེས་ལེ་དབར་བཞི་ཆ་གཅིག་ཙམ་གྱི་སར་ཡོད་པའི་ཞབས་ཞུའི་ས་ཚིགས་ཀྱི་
ཁང་རྙིང་དེ་སྟོན་བཞིན་" ཕ་གི་ན་ཆུ་ཡོད་ཅིང་། ཁོ་ཚོས་ཆུ་ཆུ་ཟོ་གང་རེ་ལེན་དུ་འཇུག་
གི་འདུག” ཅེས་བཤད།
ཥོམ་གྱིས་ཐེ་ཚོམ་གྱི་ངང་ནས་"ང་ཚོས་ཁྱེད་ཚོའི་འགྲམ་དུ་སྒར་བརྒྱབ་ནས་བསྡད་ན་
མི་ཆོག་རྒྱུ་ཨེ་ཡོད།" ཅེས་དྲིས།
སྐམ་ཞིང་རིད་པའི་མི་དེས་མགོ་འཐོམས་པའི་རྣམ་པ་དང་བཅས་“ས་འདི་ང་ཚོར་
དབང་བ་ནི་མིན། འཁོར་ཆག་ལྟས་ངན་འདི་འགྲོ་མི་ཐུབ་པའི་རྐྱེན་གྱིས་ང་ཚོ་འདི་གར་
བསྡད་པ་ཡིན ཞེས་བཤད།
ཁོམ་གྱིས་ནན་ཏན་གྱིས་“གང་ལྟར་སྔོན་ལ་ས་འཛིན་མཁན་དེ་ཁྱོད་ཚོ་ཡིན་པ་ལས་
ང་ཚོ་མ་རེད། དེ་བས། རང་ཉིད་ལ་ཁྱིམ་མཚེས་ཤིག་དགོས་དང་མི་དགོས་ཐག་གཅོད་བྱེད་
པའི་ཐོབ་ཐང་དེ་ཁྱོད་རང་ལ་ཡོད་པ་རེད། ཅེས་བཤད།
ཞག་ས་སློང་བའི་རེ་ཞུ་འདི་ལ་གློ་བུར་དུ་ནུས་པ་ཐོན། མི་སྐམ་རིད་དེས་གདོང་ལ་
འཛུམ་ཞིག་ལངས་ནས་“ཆོག་དང་ཆོག མར་ལམ་འོག་ཏུ་ཤོག ཁྱོད་ཚོ་ཞག་སྡོད་བྱེད་
པར་དགའ་བསུ་ཡོད།" ཅེས་བཤད་ཅིང་། དེ་ནས་ཁོས་ས་རེ། འདིར་ཡུལ་མི་འགའ་རེ་ང་
ཚོ་དང་ཁྱིམ་མཚེས་བྱས་ཏེ་ཞག་འདུག་བྱེད་དགོས་ཟེར། ཕྱི་ལོགས་སུ་ཡོང་ནས་ཁོ་ཚོར་
འཚམས་འདྲི་བྱོས་དང་། ཞེས་བཤད་རྗེས་"ས་རེ་གཟུགས་གཞི་བདེ་ཐང་མིན།” ཞེས་
གསལ་འདེབས་བྱས། རས་གུར་དེའི་སྒོ་ཕྱར་ཡར་བཀྱགས་བྱུང་ལ། དེའི་ནང་ནས་བུད་
མེད་སྐམ་ཞིང་རིད་པ་ཞིག་ཕྱིར་བུད། ཁོ་མོའི་ངོ་གདོང་ནི་ལོ་མ་སྐམ་པོ་ཞིག་དང་འདྲ་
བར་གཉེར་མས་གང་འདུག་ཅིང་། མིག་ཟུང་གཉིས་པོ་ཁོ་མོའི་ངོ་གདོང་ངོས་སུ་མེ་ལྕེ་ལྟར་
གསལ་ལ། མིག་ཟུང་ནག་པོ་དེ་གཉིས་ཀྱང་འཇིགས་སློང་གི་མེ་ལོང་ནས་གློ་བུར་དུ་ཕྱིར་
མངོན་ཡོང་བ་དང་འདྲ། ཁོ་མོ་ནི་གཟུགས་སྟོབས་ཆུང་ལ་འདར་སིག་སིག་བྱེད་ཅིང་། ཁོས་
མོས་རས་གུར་གྱི་སྒོ་ཕྱར་ལ་བརྟེན་ནས་རང་ཉིད་ཀྱི་གཟུགས་ཕུང་དེ་ཡར་བསླངས་འདུག་
ཅིང་། སྒོ་ཕྱར་ལ་འཐམས་པའི་ལག་པ་དེ་ནི་གཉེར་མས་གང་ཞིང་པགས་པས་བཏུམས་
པའི་ཀེང་རུས་ཙམ་རེད།
ཁོ་མོས་སྐད་ཆ་བཤད་པའི་སྐབས་སུ་སྐད་ཀྱི་ང་རོ་དམའ་ཞིང་འཇམ་ལ། མཐོ་དམའ་
མཉམ་པའི་སྐད་གདངས་དེ་ལ་མི་མངོན་པའི་སྦས་དོན་གྱི་དབྱངས་རྟ་ཞིག་ཀྱང་འཛོམས།
ཁོ་མོས་ཁོ་ཚོར་དགའ་བསུ་ཡོད་ཞུ་རོགས། ཁོ་ཚོར་འཚམས་འདྲི་ཞུ་ཞིང་དགའ་བསུ་ཡོད་
ཞུ་རོགས།” ཞེས་བཤད།
ཁྲོམ་གྱིས་རླངས་འཁོར་ལམ་འགྲམ་ནས་འོག་གི་ཞིང་ནང་དུ་བསྐོར་ནས། ཁེབས་
མེད་རླངས་འཁོར་ཆུང་བ་དེ་དང་མཉམ་དུ་བསྒྲིགས་ནས་བཞག མི་རྣམས་དོས་འཁོར་
སྟེང་ནས་ལྷོག་ལྷོག་ཏུ་ཐང་ལ་འབབ་མགོ་བརྩམས། རུ་ཐེ་དང་ཝིན་ཧྥིལད་གཉིས་ཀ་
མགྱོགས་པར་ས་ལ་ལྡིང་། ཁོ་གཉིས་ཀྱི་རྐང་ལག་གློ་བུར་དུ་བརྐྱངས་པའི་དབང་གིས། རྐང་
པའི་ནང་དུ་སྦྲིད་གཟེར་ཁབ་དང་ཚེར་མ་བཞིན་དུ་བརྒྱུགས་པས་ཁོ་གཉིས་ཀྱི་ཁ་ལས་
ཨག་སྐད་ཤོར། ཨ་མ་མགྱོགས་པོར་ལས་ལ་བྲེལ། ཁོ་མོས་གྷ་ལོན་གསུམ་ཅན་གྱི་ཟོ་བ་དེ་
དོས་འཁོར་གྱི་རྒྱབ་ལོགས་ནས་མར་བླངས་རྗེས། ཀི་ཅོ་འདོན་བཞིན་པའི་བྱིས་པ་གཉིས་
ཀའི་རྩར་སོང་སྟེ་"སོང་ནས་ཆུ་འཁྱེར་ཤོག ཕར་ཕྱོགས་དེ་ནས། སྐད་ཆ་ཡག་པོ་བྱས་ཏེ་
ཤོད་ཨ། ·སྐུ་མཁྱེན། ང་ཚོར་ཆུ་ཟོ་བ་གང་གནང་ན་ཆོག་གམ།' ཞེས་བཤད་དགོས་ལ། དེ་
ནས།'ཐུགས་རྗེ་ཆེ།' ཟེར་དགོས། དེ་ནས་ཁྱོད་གཉིས་ཀྱིས་ཆུ་ཟོ་མཉམ་དུ་འཁྱེར་ཡོང་
དགོས་ལ། ཆུ་ཐིགས་པ་གཅིག་ཀྱང་འཕོ་མི་རུང་། གལ་སྲིད་ཁྱོད་གཉིས་ཀྱིས་ལམ་ནས་
འབུད་ཤིང་འདྲ་རིག་ན་འཁྱེར་ཤོག” ཅེས་བཤད་པས། བྱིས་པ་གཉིས་ཀ་ཕར་ཕྱོགས་ཀྱི་
ཁང་རྙིང་གི་ཕྱོགས་སུ་བརྒྱུགས་སོང་།
རས་གུར་གྱི་འགྲམ་ན་ཁ་སྐྱེངས་པའི་རྣམ་པ་ཞིག་སླེབས་འདུག་ལ། སྤྱི་ཚོགས་འབྲེལ་
འདྲིས་མགོ་མ་བཙུགས་གོང་ཡུད་ཙམ་རིང་འཇམ་ཅག་གེར་གནས། དེ་ནས་ཨ་ཕས་ཁྱོད་
ཚོ་ཨོག་ལ་ཧོ་མ་མངའ་སྡེ་ནས་མ་ཡིན་ནམ།” ཞེས་དྲིས།
ཨལ་རླངས་འཁོར་གྱི་ཉེ་སར་ལངས་ནས་འདུག་ཅིང་། ཁོས་རླངས་འཁོར་གྱི་ཨང་བྱང་
ལ་བལྟས་ནས་“ཁན་ས་སི་མངའ་སྡེ་ནས་རེད།” ཅེས་བཤད།
མི་སྐམ་རིད་དེས་“གྷ་ལེ་ན་གྲོང་ཁྱེར། དེའི་མཐའ་སྐོར་ནས་ཡིན། ངའི་མིང་ལ་ཝིལ་
སོན་ཟེར་གྱི་ཡོད། ཨའེ་ཝེ་ཝིལ་སོན ཞེས་བཤད།
ཨ་ཕས་ང་ཚོ་ནི་ཇོ་ཌི་ཁྱིམ་ཚང་ཡིན། ས་ལི་སོ་གྲོང་རྡལ་གྱི་མཐའ་སྐོར་ནས་ཡིན།”
ཞེས་བཤད།
ཨའེ་ཝེ་ཝིལ་སོན་གྱིས་ཁྱོད་ཚོར་འཕྲད་པར་དངོས་གནས་དགའ་བོ་བྱུང་། ས་རེ། ཁོ་
ཚོ་ཇོ་ཌི་ཁྱིམ་ཚང་གི་རེད།" ཅེས་བཤད།
"ངས་ཀྱང་ཁྱོད་ཚོ་ཨོག་ལ་ཧོ་མའི་མི་མ་རེད་བསམ་བྱུང་། ཁྱོད་ཀྱིས་སྐད་ཆ་བཤད་
སྟངས་དེ་ཁྱད་མཚར་པོ་འདྲ་རེད། དེ་ངན་བཤད་བྱས་པ་མིན། ཁྱོད་ཀྱིས་ཧ་གོ་རྒྱུ་རེད།
ཨའེ་ཝེ་ཡིས་“ཡུལ་ལུང་རེ་རེའི་སྐད་ཆ་བཤད་སྟངས་དེ་འདྲ་ཡི་མ་རེད། ཨར་ཁན་ས་
སི་མངའ་སྡེའི་མི་རྣམས་ཀྱིས་བཤད་སྟངས་མི་འདྲ་བ་ཞིག་གིས་བཤད་ལ། ཨོག་ལ་ཧོ་མ་
མངའ་སྡེའི་མི་རྣམས་ཀྱིས་དེ་མ་ཡིན་པ་ཞིག་བཤད། ང་ཚོ་དེ་སྔོན་མ་ས་ཆུ་སེ་ཚི་མངའ་
སྡེ་ནས་ཡིན་པའི་བུད་མེད་ཅིག་ལ་འཕྲད་བྱུང་ལ། ཁོ་མོས་སྐད་ཆ་བཤད་སྟངས་དེ་རྦད་
དེ་མི་འདྲ་བ་ཞིག་རེད། ཁོ་མོས་ཅི་ཞིག་བཤད་བཞིན་པ་གོ་ཁག་པོ་རེད།” ཅེས་བཤད།
ནོ་ཡ་དང་ཨ་ཁུ་ཇོན། ཆོས་དཔོན་བཅས་ཀྱིས་དོས་འཁོར་གྱི་སྟེང་གི་ཁལ་ཕོག་མགོ་
བརྩམས། ཁོ་ཚོས་ཨ་མེས་མར་བླངས། ཁོ་དེ་གར་ས་སྟེང་དུ་རྐང་པ་ཁྱོག་ཁྱོག་གིས་བསྡད་
ནས་མིག་ཟུང་གིས་མདུན་ཕྱོགས་སུ་ཅེར་ནས་བསྡད་པས། ནོ་ཡ་ཡིས་ཨ་མེས། ཁྱོད་
རང་ན་ཡི་འདུག་གམ།” ཞེས་དྲིས།
ཨ་མེས་ཀྱིས་གཉོམ་ཆུང་གི་ངང་ནས་ན་ཡི་འདུག དམྱལ་བའི་ན་ཟུག་ལྟ་བུ་སྐྱེ་ཡི་
འདུག ཅེས་བཤད།
ས་རེ་ཝིལ་སོན་དལ་མོས་མར་ཡོང་བ་དང་། གཟབ་གཟབ་ངང་ཁོའི་འགྲམ་དུ་སོང་
ནས་ཁྱོད་རང་ང་ཚོའི་རས་གུར་ནང་དུ་ཕེབས་འདོད་འདུག་གམ། ཁྱོད་རང་ང་ཚོའི་མལ་
གདན་སྟེང་དུ་ཉལ་ནས་ངལ་གསོ་གནང་ཆོག" ཅེས་བཤད།
ཁོས་ཁོ་མོར་ཡར་གཅིག་བལྟས། ཁོ་མོའི་སྐད་ངག་འཇམ་པོས་ཁོའི་སེམས་རྩ་ལྷོད་དུ་
བཅུག་སོང་བ་འདྲ། ཁོ་མོས་”ཡར་ཕེབས་དང་། ཁྱོད་རང་ཅུང་ངལ་གསོ་གནང་རོགས། ང་
ཚོས་ཁྱོད་ལ་རོགས་རམ་བྱེད།" ཅེས་བཤད།
དེ་ནས་ཨ་མེས་ཁོང་སྔོན་བརྡ་ཅི་ཡང་མེད་པའི་སྒོ་ནས་ངུས་བྱུང་། ཁོའི་མ་ནེ་ལྷེམ་
ལྷེམ་དུ་འགུལ་བཞིན་རྒས་གཉེར་གྱིས་གང་བའི་མཆུ་སྒྲོས་དམ་པོར་བཙུམས་ནས་སྐད་
འཛེར་པོས་ངུས། ཨ་མ་ཁོའི་འགྲམ་དུ་བརྒྱུགས་སོང་ནས་ཁོ་ལ་འཐམས་ཤིང་། ཁོ་རང་
ཡར་བསྐྱོར་ནས་རྐང་སྟེང་དུ་ལངས་ཐུབ་ཙམ་བྱས་པ་དང་། དེ་ནས་ཁོ་མོའི་ཞེང་ཆེ་བའི་
སྒལ་གཞུང་དམ་པོར་བསྒྲིམས་ནས། ཨ་མེས་འཁུར་མ་འཁྲིད་ཀྱིས་རས་གུར་གྱི་ནང་
དུ་བསྐྱལ།
ཨ་ཁུ་ཇོན་གྱིས་“ཁོ་རང་ལ་ན་ཟུག་ཧ་ཅང་ཆེན་པོ་ཡོད་རྒྱུ་རེད། ངས་ཁོས་འདི་ལྟར་
བྱས་པ་མཐོང་མྱོང་མེད་ལ། ངའི་མི་ཚེའི་ནང་དུ་ཁོས་མིག་ཆུ་གཏོང་བ་མཐོང་མྱོང་མེད།
ཅེས་བཤད་རྗེས་དོས་འཁོར་གྱི་སྟེང་དུ་འགོས་ནས་མལ་གདན་ཞིག་མར་གཡུགས།
ཨ་མ་རས་གུར་ལས་ཕྱིར་བུད་ནས་ཁ་སེ་ཡི་འགྲམ་དུ་སོང་ནས་“ཁྱོད་རང་ནད་པའི་
མཐའ་ལ་འཁོར་མྱོང་ཡོད་པ་རེད། ཨ་མེས་ད་ལྟ་ན་ཡི་འདུག་པས་ཁྱོད་རང་སོང་ནས་
གཅིག་བལྟས་ན་ག་འདྲ་རེད།” ཅེས་བཤད།
ཁ་སེ་མགྱོགས་པོར་སོང་ནས་རས་གུར་ནང་དུ་འཛུལ། རས་གུར་ནང་དུ་ལྷན་ཉལ་
མལ་གདན་ཞིག་ཐང་ལ་བཏིངས་འདུག་ཅིང་། དེའི་སྟེང་དུ་མལ་གཟན་ཞིག་གྲ་དག་པོས་
བཀབ་འདུག ལྕགས་ཀྱི་རྐང་པ་ཅན་གྱི་ཐབ་ཀ་ཞིག་གི་ནང་དུ་མེ་ཕུང་ཆ་མི་སྙོམས་པའི་སྒོ་
ནས་འབར་བཞིན་གདའ། གུར་ནང་དུ་ཆུ་གང་བསགས་ཡོད་པའི་ཆུ་ཟོ་གཅིག་དང་ཉེར་
མཁོའི་ཅ་ལག་བསྡུས་ཡོད་པའི་ཤིང་སྒམ་གཅིག སྒྲོག་ཙེའི་ཚབ་ཏུ་སྤྱད་ཡོད་པའི་སྒམ་
གཅིག་ལས་གཞན་པའི་ཅ་ལག་ཅི་ཡང་མེད། ཕྱི་དྲོའི་ཉི་འོད་དེ་རས་གུར་གྱི་མཐའ་རས་ཀྱི་
སྲུབས་ནས་ཟིང་མདོག་གིས་འཕྲོ། ས་རེ་ཝིལ་སོན་མལ་གདན་གྱི་འགྲམ་དུ་པུས་བཙུགས་
ནས་བསྡད་འདུག་ཅིང་། ཨ་མེས་མལ་གདན་སྟེང་དུ་གན་རྐྱལ་དུ་ཉལ་ནས་འདུག ཁོས་
མིག་གཉིས་ཕྱེས་ནས་གནམ་ལ་ཅེར། ཁོའི་མཁུར་འགྲོ་གཉིས་ཀ་དམར་བེར་བེར་དུ་གྱུར་
འདུག་ལ། ཁོས་དབུགས་ཁ་ལྗིད་མོས་ལེན་བཞིན་འདུག
ཁ་སེ་ཡིས་སྐམ་ཞིང་རིད་ལ་རྒས་གཉེར་གྱིས་གང་བའི་རྒན་པོའི་ལག་ངར་དེ་རང་
ཉིད་ཀྱི་ལག་ནང་ཏུ་བླངས་ནས་“ ཨ་མེས། ཁྱོད་རང་ལ་ཐང་ཆད་པའི་ཚོར་བ་འདྲ་སྐྱེ་ཡི་
འདུག་གམ ཞེས་དྲིས་པ་ན། ཡོངས་སུ་ཅེར་ནས་ཡོད་པའི་མིག་གཉིས་ཀ་ཁོའི་སྐད་ཀྱི་
ཕྱོགས་སུ་འཁོར། འོན་ཀྱང་། ཁོས་ཅི་ཡང་མཐོང་མ་ཐུབ་པ་འདྲ། ཁོས་མཆུ་སྒྲོས་འགུལ་
ཙམ་གྱིས་སྐད་ཆ་ཞིག་བཤད་གྲབས་བྱས་མོད། ཚིག་འབྲུ་ཕྱིར་འབུད་མ་ཐུབ། ཁ་སེ་ཡིས་
ཁོའི་འཕར་རྩ་མྱངས་ཤིང་། དེ་ནས་ལག་པ་ཨ་མེས་ཀྱི་ཐོད་པ་རུ་བཞག སྐབས་དེར་མི་
རྒན་འདིའི་གཟུགས་པོས་འཕག་འཚག་བརྒྱབ་བྱུང་། ཁོའི་རྐང་པ་མཚམས་མི་ཆད་པར་
འཕག་ཅིང་། ལག་པ་བར་མེད་དུ་གཡུགས། ཁོས་ཚིག་འབྲུ་གོ་རྒྱུ་མེད་པའི་ལྡབ་ལྡིབ་ཀྱི་
སྐད་ཆ་རིང་པོ་ཞིག་བཤད་བྱུང་ལ། ཁོའི་ཕག་ཟེ་ལྟར་ཟིང་བའི་སྨ་ར་དཀར་པོའི་འོག་གི་
གདོང་མདོག་དམར་པོར་གྱུར་འདུག
ས་རེ་ཝིལ་སོན་གྱིས་ཁ་སེ་ལ་ངག་འཇམ་པོས་"འདི་ཅི་ཞིག་ཡིན་པ་ཤེས་ཀྱི་འདུག་
གམ།" ཞེས་བཤད།
ཁོས་གཉེར་མས་གང་བའི་གདོང་དང་ཚ་ནན་གྱི་མིག་ཟུང་ལ་ཡར་བལྟས་“ཁྱོད་ཀྱིས་
ཤེས་སམ།”
ཕལ་ཆེར་ཚོད་དཔག་ཐུབ།
ཁ་སེ་ཡིས་“ཅི་རེད།” ཅེས་དྲིས།
"གཅིག་བྱས་ན་ང་རང་ནོར་ཡོད་སྲིད། ཁ་ནས་བཤད་མི་འདོད།"
ཁ་སེ་ཡིས་ཧོབ་འཐེན་བྱེད་བཞིན་པའི་གདོང་པ་དམར་པོ་དེར་གཅིག་བལྟས་རྗེས་
ཁྱོད་ཀྱིས་ཟེར་བ་ནི། གཅིག་བྱས་ན་ཁོ་ལ་གཟའ་གྲིབ་ཕོག་པ་ཡིན་རྒྱུ་རེད་ཟེར་བ་ཡིན་
ནམ།” ཞེས་བཤད།
ས་རེ་ཡིས་“ངས་བལྟས་ན་དེ་རེད། ངས་སྔོན་ཆད་འདི་འདྲ་ཐེངས་ཁ་ཤས་མཐོང་མྱོང་
ཡོད ཅེས་བཤད།
ཕྱི་ལོགས་ནས་སྒར་རྒྱག་པའི་སྒྲ་དང་ཤིང་གཏུབ་པའི་སྒྲ། སླ་ང་ཕན་ཚུན་རྡེབ་པའི་
སྒྲ་བཅས་གྲག་ཡོང་། ཨ་མས་སྒོ་ཕྱར་གྱི་གསེང་ནས་བལྟས་ནས་"ཨ་ཕྱི་ཡིས་ཁོ་མོ་ནང་དུ་
ཡོང་རྒྱུ་ཡིན་ཟེར། ཡོང་ན་བཟང་རྒྱུ་རེད་དམ།" ཞེས་བཤད།
ཆོས་དཔོན་གྱིས་ཁོ་མོ་ནང་དུ་ཡོང་མ་བཅུག་ན་ཁོ་མོའི་སེམས་པ་འཁྲུག་ཉེན་ཆེ།"
ཞེས་བཤད།
ཨ་མས་ཁོ་རང་དྲག་རྒྱུ་རེད་དམ།"ཞེས་དྲིས།
ཁ་སེ་ཡིས་མགོ་བོ་དལ་མོས་གཡུག་གཡུག་བྱས། ཨ་མས་མགྱོགས་པོར་འཕག་འཚག་
རྒྱག་བཞིན་པའི་བགྲེས་སོང་གི་གདོང་པར་གཅིག་བལྟས། ཁོའི་གདོང་པར་ཁྲག་རྒྱུན་དྲག་
ཏུ་རྒྱུག་གི་ཡོད་པའི་རྐྱེན་གྱིས་ངོ་གདོང་དམར་བེར་བེར་དུ་གྱུར་འདུག དེ་ནས་ཁོ་མོ་ཕྱི་
ལོགས་སུ་སོང་ནས་“ཁོ་ལ་སྐྱོན་མི་འདུག ཨ་ཕྱི། ཁོས་ངལ་གསོ་བྱེད་བཞིན་པ་ཙམ་རེད།
ཟེར། ཁོ་མོའི་གུར་ཕྱིའི་སྐད་དེ་གུར་ནང་ནས་གསལ་པོར་གོ་ཐུབ།
ཨ་ཕྱི་ཡིས་གདོང་མདོག་ནག་པོ་བསྟན་ནས་“ང་ཁོ་ལ་ཐུག་ཏུ་འགྲོ་དགོས། ཁོ་ལྟས་ངན་
དྲན་རིག་ཅན་ཞིག་ཡིན། ཁོས་ཁྱོད་ལ་ནམ་ཡང་དོན་དངོས་ཤེས་སུ་མི་འཇུག" ཅེས་ཟེར་
བཞིན་སྒོ་ཕྱར་གྱི་བར་ནས་ནང་དུ་ཤོར། ཁོ་མོ་མལ་གདན་གྱི་རྒྱབ་ཏུ་ལངས་ནས་མིག་
གིས་མར་བལྟས་ནས་“ཁྱོད་ལ་ཅི་ཞིག་འགྲིག་གི་མི་འདུག" ཅེས་དྲིས་པ་ན། ཁོའི་མིག་
ཟུང་ཁོ་མོའི་སྐད་སྒྲའི་ཕྱོགས་སུ་འཁོར་ནས་མཆུ་སྒྲོས་འགུལ་ཙམ་བྱས། ཨ་ཕྱི་ཡིས་
‘ཁོས་ངོ་མདངས་ནག་པོ་སྟོན་བཞིན་པ་ཙམ་རེད། ངས་ཁོ་ལ་དྲན་རིག་མང་ཞེས་བཤད་
ཡོད་ཨ། ད་ནངས་ཀྱང་འགྲུལ་བཞུད་འདིའི་སྟེང་དུ་མི་ཡོང་ཆེད་ཁོ་རང་ལྐོག་ནས་སྦས་
སྐུང་བྱེད་ཐབས་བྱས་པ་རེད། དེ་ནས་ཁོའི་དཔྱི་མགོ་ལ་ན་རྒྱུ་ཞིག་སླེབས་པ་རེད།" ཅེས་
ཟེར་བཞིན་ཞེན་པ་ལོག་པའི་རྣམ་འགྱུར་དང་བཅས་"ཁོས་ངོ་མདངས་ནག་པོ་བསྟན་པ་
ཙམ་རེད། ཁོས་སུ་གཅིག་ལའང་སྐད་ཆ་མི་བཤད་པ་འདི་འདྲ་ངས་སྔོན་ཆད་ཀྱང་མཐོང་
མྱོང་ཡོད།” ཅེས་བཤད།
ཁ་སེ་ཡིས་སྐད་ངག་འཇམ་པོས་"ཁོས་ངོ་མདངས་ནག་པོ་བསྟན་པ་མ་རེད། ཨ་ཕྱི། ཁོ་
རང་ན་ཡི་འདུག” ཅེས་བཤད།
ཁོ་མོས་” ཞེས་ཟེར་བཞིན་ཡང་བསྐྱར་བགྲེས་སོང་འདི་ལ་མར་གཅིག་བལྟས་ནས་
"ན་བ་ག་འདྲ་འདུག” ཅེས་དྲིས།
ཅུང་ཚབས་ཆེན་རེད། ཨ་ཕྱི
ཁོ་མོ་ཡུད་ཙམ་རིང་ལ་ཅི་བྱེད་འདི་བྱེད་མེད་པར་ལུས་ཤིང་། དེ་ནས་ཁོ་མོས་ངག་
མགྱོགས་པོས་“དེས་ན་ཁྱོད་ཀྱིས་ཅིའི་ཕྱིར་གསོལ་བ་མི་འདེབས་པ་ཡིན། ཁྱོད་རང་ཆོས་
དཔོན་ཞིག་མ་ཡིན་ནམ ཞེས་བཤད།
ཁ་སེ་ཡི་སྟོབས་ཆེ་བའི་མཛུབ་མོ་ཁག་གིས་ཨ་མེས་ཀྱི་ལག་ངར་འཚབ་འཚུབ་ཀྱིས་
འཕུར་འཕུར་བྱས་ཤིང་། དེ་ནས་དམ་པོར་བཟུང་ནས་“ངས་ཁྱོད་ཚོར་བཤད་ཟིན་པ་མ་
ཡིན་ནམ། ཨ་ཕྱི། ང་དེང་སང་ཆོས་དཔོན་ཞིག་མིན་ཡ།” ཞེས་བཤད།
ཁོ་མོས་བཀའ་འབེབས་པ་ལྟར་གང་ལྟར་གསོལ་བ་ཐོབ། གསོལ་འདེབས་ཚང་མ་བློ་
ན་ཡོད་རྒྱུ་རེད་ཨ ཞེས་བཤད།
ཁ་སེ་ཡིས་ངས་འདོན་མི་ཐུབ། ངས་གསོལ་འདེབས་ཅི་ཞིག་བྱེད་དགོས་མི་ཤེས་ལ།
གསོལ་བ་སུ་ལ་འདེབས་དགོས་ཀྱང་མི་ཤེས།” ཞེས་བཤད།
ཨ་ཕྱི་ཡི་མིག་ཟུང་ཕར་ལ་འཁྱར་ནས་ས་རེ་ལ་བལྟས་ནས་ཁོས་གསོལ་འདེབས་
གསུང་གི་མི་འདུག རུ་ཐེ་ཕྲུ་གུ་ཆུང་ཆུང་ཞིག་ཡིན་པའི་སྐབས་སུ་ཁོ་མོས་གསོལ་འདེབས་
བཏོན་པའི་སྐོར་དེ་ངས་ཁྱོད་ཚོ་ལ་བཤད་སོང་ངམ།'ད་ང་མར་ཉལ་རྒྱུ་ཡིན། དཀོན་
མཆོག་གིས་ངའི་རྣམ་ཤེས་སྲུང་དུ་གསོལ། ཁྱི་རྒན་དེ་འདི་གར་སླེབས་དུས་ཆ་སྒམ་དེ་སྟོང་
པ་ཡིན་པས་ཁྱི་རྒན་ལ་བཟའ་རྒྱུ་ཅི་ཡང་མེད། ཨ་སྨོན།' ཁོ་མོས་དེ་ལྟར་གསོལ་བ་བཏབ་
པ་རེད ཅེས་བཤད། སྐབས་དེར་ཉི་འོད་དང་རས་གུར་གྱི་བར་དུ་འགྲོ་བཞིན་པའི་མི་ཞིག་
གི་གྲིབ་མ་རས་གུར་གྱི་ངོས་སུ་ཕོག
ཨ་མེས་ཀྱིས་འཕག་འཚག་བརྒྱབ་ནས་གཟུགས་པོའི་ཤ་གནད་ཚང་མ་གཅུས་འཐེན་
བྱས། དེ་ནས་གློ་བུར་དུ་ཁོ་ལ་གཅིག་གིས་གཞུས་པ་ལྟར་འཕག་འཚག་ཆེན་པོ་ཞིག་བརྒྱབ་
བྱུང་ལ། དེ་ནས་འགུལ་མེད་དུ་གྱུར་ཅིང་དབུགས་མཚམས་ཀྱང་ཆད། ཁ་སེ་ཡིས་བགྲེས་
སོང་གི་གདོང་ལ་གཅིག་བལྟས་པ་ན། ཁོའི་གདོང་མདངས་ཟིང་སྐྱ་རུ་འགྱུར་བཞིན་པ་
མཐོང་། ས་རེ་ཡིས་ཁ་སེ་ཡི་ཕྲག་པར་འཇུས་ནས་"ཁོའི་ལྕེ། ཁོའི་ལྕེ། ཁོའི་ལྕེ ཞེས་ཤུབ་
པུར་སྨྲས།
ཁ་སེ་ཡིས་མགོ་བོ་ནང་དུ་གཅིག་གུག་ནས་“ཁྱོད་ཨ་ཕྱིའི་སྔུན་དུ་ཤོག” ཅེས་བཤད་
ཅིང་། དེ་ནས་ཁོས་ཨ་མེས་ཀྱི་དམ་པོར་བསྡམས་ཡོད་པའི་ཡ་མགལ་མ་མགལ་གཉིས་ཀ་
ཁ་ཕྱེས་ནས། ལག་པ་བགྲེས་སོང་གི་མིད་པར་བསྲིངས་ནས་ལྕེ་ལེབ་ཕྱིར་འཐེན། ཁོས་
ལྕེ་ལེབ་ཡར་འཐེན་ཟིན་པ་དང་ཆབས་ཅིག་ཏུ་དབུགས་སྒྲ་ཁྲོག་ཁྲོག་ཏུ་གྲག་བྱུང་ལ། ངུ་
སྐད་ལྟ་བུའི་དབུགས་རིང་ཞིག་ཁོག་པའི་ནང་དུ་བརྔུབས། ཁ་སེ་ཡིས་ས་སྟེང་ནས་ཤིང་
ཐུར་ཞིག་བླངས་ཡོང་ནས་ལྕེ་ལེབ་མར་མནན་པ་ན། ཧྲོག་སྒྲ་དང་བཅས་པའི་དབུགས་
འབྱིན་རྔུབ་ཆ་མི་སྙོམས་པ་ཞིག་གཏོང་ལེན་བྱེད་མགོ་བརྩམས།
ཨ་ཕྱི་ནི་ཁྱིམ་བྱ་ཞིག་དང་འདྲ་བར་ཡར་ལྡིང་མར་ལྡིང་བྱེད་བཞིན་གསོལ་བ་འདེབས་
རོགས། གསོལ་བ་ཐོབ་ཡ། ངས་ཁྱོད་ལ་བཤད་པ་ཡིན། གསོལ་བ་ཐོབ་ཡ།” ཞེས་བཤད། ས་
རེ་ཡིས་ཁོ་མོ་རྒྱབ་ཕྱོགས་སུ་འཐེན་ཐབས་བྱས་མོད། ཨ་ཕྱི་ཡིས་གསོལ་བ་ཐོབ་དང་། ལྟས་
ངན་ཁྱོད ཅེས་སྐད་ཅོར་བརྒྱབ།
ཁ་སེ་ཡིས་ཁོ་མོར་ཡར་ཡུད་ཙམ་ལ་བལྟས། ཆ་མི་སྙོམས་པའི་དབུགས་གཏོང་ལེན་
གྱི་ཧྲོག་སྒྲ་ཇེ་ཆེ་ནས་ཇེ་ཆེ་རེད། ‘བདེ་ཆེན་ཞིང་དུ་བཞུགས་པའི་བདག་གི་ཡབ།། མཚན་
ཙམ་ཐོས་པས་...།།"
ཨ་ཕྱི་ཡིས་དཀོན་མཆོག་གཟི་བརྗིད་ཅན་པོ ཞེས་སྐད་ཤུགས་ཆེན་པོས་བསྐྱོར།
མཆོག་གི་རྒྱལ་ཁམས་ས་ལ་འཕོས་པའི་ཚེ། འཇིག་རྟེན་འདི་ཡང་བདེ་ཆེན་ཞིང་
ལྟར་འགྱུར།།
“ཨ་སྨོན།”
ཡངས་པོར་གདངས་ཡོད་པའི་ཁ་ནང་ནས་ཧྲོག་སྒྲ་དངབཅས་པའི་དབུགས་རིང་ཞིག་
བཏང་བྱུང་ལ། དེ་ནས་འོ་དོད་ཀྱི་དབུགས་རླངས་ཤིག་ཕྱི་ལ་ཕུད།
"དེང་འདིར་བདག་ལ་མཐུན་པའི་རྐྱེན་བསྩལ་ནས།། བདག་སོགས་ཉེས་པ་ཞི་བར་
བྱིན་གྱིས་རློབས།།" དབུགས་གཏོང་ལེན་གྱི་མཚམས་བཞག་སོང་། ཁ་སེ་ཡིས་ཨ་མེས་ཀྱི་
མིག་ཟུང་ལ་བལྟས། ཁོའི་མིག་ཟུང་ནི་གསལ་ཞིང་ཟབ་ལ། དེའི་ནང་དུ་གཟབ་ནན་དང་
གོ་རྟོགས་ཀྱི་ཉམས་ཤིག་ཀྱང་ཤར།
ཨ་ཕྱི་ཡིས་ཧ་ལེ་ལུ་ཡ།” ཞེས་སྐད་ཤུགས་ཆེན་པོས་བཏོན་ཞིང་། དེ་ནས་" མུ་མཐུད་
དུ་ཐོན ཞེས་བཤད།
ཁ་སེ་ཡིས་ཨ་སྨོན།" ཞེས་གསོལ་འདེབས་ཀྱི་མཇུག་བསྡུས།
སྐབས་དེར་ཨ་ཕྱི་འགུལ་མེད་དུ་གྱུར་སོང་ལ། རས་གུར་ཕྱི་རོལ་དུ་སྐད་ཅོར་གྱི་སྒྲ་
ཡོངས་སུ་ཆད། སྐབས་དེར་གཞུང་ལམ་སྟེང་ནས་རླངས་འཁོར་ཆུང་བ་ཞིག་ཤུར་སྒྲ་དང་
བཅས་བཞུད་སོང་། ཁ་སེ་ད་དུང་ཡང་མལ་གདན་འགྲམ་དུ་པུས་མོ་བཙུགས་ནས་བསྡད་
འདུག་ལ། ཕྱི་ལོགས་ཀྱི་མི་ཚང་མ་ཁུ་སིམ་པོས་ཡར་ལངས་ནས་ཚེ་སྲོག་གི་ཆེས་མཐའ་
མའི་སྨྲེང་གླུ་ལ་བློ་རིག་གཏད་ནས་ཉན། ས་རེ་ཡིས་ཨ་ཕྱིའི་མཆན་འོག་ནས་བསྐྱོར་ཏེ་
རས་གུར་གྱི་ཕྱི་ལོགས་སུ་ཁྲིད་ནས་སླེབས། ཨ་ཕྱི་གཟི་བརྗིད་དང་བཅས་མདུན་དུ་སོང་
ནས་མགོ་འཕང་མཐོན་པོར་བཏེགས། ཁོ་མོས་ཁྱིམ་ཚང་འདིའི་ཆེད་དུ་གོམ་པ་མདུན་དུ་
སྤོ་བཞིན་ཡོད་ལ། ཁྱིམ་ཚང་འདིའི་ཆེད་དུ་མགོ་འཕང་མཐོ་རུ་བཏེགས་ཡོད། ས་རེ་ཡིས་
ཁོ་ཁོ་མོ་ས་ཐོག་ཏུ་བཏིངས་པའི་མལ་གདན་ཞིག་ཏུ་ཁྲིད་ཅིང་། ཨ་ཕྱི་དེའི་སྟེང་དུ་བསྡད།
མོ་ད་ལྟ་ཚང་མའི་བལྟ་ཡུལ་དུ་གྱུར་ཡོད་པའི་རྐྱེན་གྱིས། ཨ་ཕྱི་ཡིས་སྤོབས་པ་དང་བཅས་
མིག་གིས་ཐད་ཀར་བལྟས། རས་གུར་དུ་གྲག་འགུལ་ཅི་ཡང་མེད། མཇུག་མཐར་ཁ་སེ་ཡིས་
རས་གུར་གྱི་སྒོ་ཕྱར་ལག་པས་བཀྱགས་ནས་སྒོ་ཁར་བུད།
ཨ་ཕས་སྐད་ངག་འཇམ་པོས་"རྐྱེན་ཅི་ཞིག་རེད།” ཅེས་དྲིས།
ཁ་སེ་ཡིས་གཟའ་གྲིབ་རེད། གཟའ་གྲིབ་གཉན་པོ་ཞིག་རེད།” ཅེས་བཤད།
དེ་ནས་སྒར་གྱི་འཚོ་བ་ཡང་བསྐྱར་འགུལ་སྐྱོད་བྱེད་མགོ་བརྩམས། དགུང་གི་ཉི་མ་
གནམ་ས་འདྲེས་མཚམས་སུ་སླེབས་ནས་ལེབ་ལེབ་ཏུ་གྱུར་འདུག་ལ། གཞུང་ལམ་སྟེང་དུ་
འགྲམ་ངོས་དམར་པོ་ཅན་གྱི་དོས་སྐྱེལ་རླངས་འཁོར་གྱི་རུ་བསྟར་རིང་པོ་ཞིག་འགྲོ་བཞིན་
གདའ། རླངས་འཁོར་དེ་ཚོ་ཁོ་ཚོའི་འགྲམ་དུ་ལྡིར་ལྡིར་དུ་འགྲོ་སྐབས་ས་འགུལ་ཆུང་ཆུང་
ཞིག་རྒྱུག་ལ། དེ་དག་གི་གྱེན་དུ་ལངས་པའི་དུད་ཁུང་ལས་བུད་སྣུམ་གྱི་དུ་བ་སྔོན་པོ་རེ་
ལྷོག་ལྷོག་ཏུ་འཕེན། རླངས་འཁོར་རེ་རེ་མི་རེ་རེས་བསྐོར་ཡོད་ལ། མི་རེ་རེའི་བརྗེ་སྤོར་
ཁ་ལོ་བ་རྣམས་མགོ་སྒམ་གྱི་གནམ་མཐིལ་ལ་ཐུག་ལ་ཁད་ཀྱི་ཉལ་ཁྲིའི་སྟེང་དུ་ཉལ་ནས་
ངལ་གསོས་ཡོད། འོན་ཀྱང་། དོས་འཁོར་འདི་དག་ལ་ནམ་ཡང་ངལ་གསོ་མེད་ལ། ཁོ་
ཚོའི་རུ་དཔུང་གིས་འཁོར་འོག་གི་ས་གཞི་འདར་འདར་དུ་སྒུལ་བཞིན། ཉིན་མཚན་མེད་
པར་ལྡིར་ལྡིར་དུ་འགྲོ་དགོས།
ཁྱིམ་ཚང་འདི་རུ་ཁག་ཅིག་ཏུ་གྱུར་སོང་། ཨ་ཕ་ཙོག་པུར་ཐང་ལ་བསྡད་བྱུང་ལ། ཨ་ཁུ་
ཇོན་ཁོའི་འགྲམ་དུ་བསྡད། ད་ལྟ་ཨ་ཕ་ནི་ཁྱིམ་འདིའི་བཟའ་དཔོན་རེད། ཨ་མ་ཁོའི་རྒྱབ་
ཕྱོགས་སུ་ལངས། ནོ་ཡ་དང་ཋོམ། ཨལ་གསུམ་པོ་ཙོག་པུར་བསྡད་པ་དང་། ཆོས་དཔོན་
ཐང་ལ་བསྡད་ནས་རང་ཉིད་ཀྱི་གྲུ་མོར་ཁེན། ཁོན་ནེ་དང་རོ་སི་ཤ་རོན་གཉིས་ཀ་ཅུང་ཕར་
ཙམ་ན་འགྲོ་ཡི་ཡོད་པ་དང་། རུ་ཐེ་དང་ཝིན་ཧྥེན་གཉིས་ཀྱིས་མཉམ་དུ་ཆུ་ཟོ་ཁྲོབ་སྒྲ་དང་
བཅས་འཁུར་ནས་ཡོང་། ཁོ་གཉིས་ཀྱིས་མིག་སྔུན་གྱི་འགྱུར་ལྡོག་འདི་མཐོང་བ་ན། ཁོ་
ཚོའི་གོམ་ཁ་ཇེ་དལ་དུ་བཏང་ནས། ཆུ་ཟོ་ས་ལ་བཞག་སྟེ་ཁུ་སིམ་པོས་ཨ་མའི་རྩར་སོང་།
ཨ་ཕྱི་ཁེངས་དྲེགས་དང་བརྟན་བརླིང་གི་ངང་ནས་ཐང་ལ་བསྡད་འདུག ཚོགས་པ་
ཡོངས་སུ་འཛོམས་པ་དང་། ཚོགས་མི་རེ་རེས་ཀྱང་ཁོ་མོ་ལ་ལྟ་མཚམས་བཞག་པ་ན། བུད་
མེད་འདི་ད་གཟོད་མར་ལོག་ནས་གདོང་པ་སྤར་མོས་བཀབ། དགུང་གི་ཉི་མ་དམར་
པོ་དེ་ནུབ་སོང་ལ། དེས་ས་གཞིའི་ཐོག་ཏུ་ས་སྲོད་ཀྱི་སྣང་བ་སྤྲོས། ས་སྲོད་ཀྱི་སྣང་བའི་
ཁྲོད་དུ་ངོ་གདོང་ཚང་མ་ལྷག་པར་གསལ་ལ། མིག་རྣམས་ཀྱང་ནམ་མཁའི་ལྡོག་འོད་
ཁྲོད་ནས་གསལ་པོར་མངོན། ས་སྲོད་ཀྱིས་འོད་ཀྱི་འབྱུང་ཁུངས་ཡོད་ཚད་གང་ཐུབ་ཀྱིས་
འཚོལ་བཞིན་གདའ།
ཨ་ཕས་ཁོང་སྐུ་ཞབས་ཝིལ་སོན་ཚང་གི་རས་གུར་གྱི་ནང་ནས་ཕྱིན་པ་རེད ཅེས་
བཤད།
ཨ་ཁུ་ཇོན་གྱིས་མགོ་བོ་ལྡེམ་བཞིན་"དེ་ཁོ་ཚང་གིས་ང་ཚོར་གཡར་བ་རེད།" ཅེས་
བཤད།
ཨ་ཕས་སྐད་ངག་འཇམ་པོས་ག་འདྲའི་ཁྱིམ་ཚང་ཡ་རབས་ཤིག" ཅེས་བཤད།
ཝིལ་སོན་ནི་ཁོ་ཚང་གི་རླངས་འཁོར་ཆུང་བ་ཆག་པོའི་འགྲམ་དུ་ལངས་ནས་འདུག་
ཅིང་། ས་རེ་ཕར་ཕྱོགས་ཀྱི་མལ་གདན་གྱི་འགྲམ་དུ་སོང་ནས་ཨ་ཕྱིའི་འགྲམ་ནས་སར་
བསྡད། འོན་ཀྱང་། ཁོ་མོས་སེམས་ཆུང་བྱས་ནས་ཨ་ཕྱི་ལ་མ་ཐུག
ཨ་ཕས་སྐུ་ཞབས་ཝིལ་སོན།” ཞེས་བོས་པས། མི་དེས་རྐང་པ་ཐང་ལ་འདྲུད་བཞིན་
ཚུར་ཡོང་ནས་ཙོག་པུར་བསྡད། ས་རེ་ཡང་ཚུར་ཡོང་ནས་ཁོའི་འགྲམ་དུ་ལངས་ནས་
བསྡད། ཨ་ཕས་“ང་ཚོས་ཁྱེད་བཟའ་མི་ཡོངས་ལ་ཐུགས་རྗེ་ཆེ་ཞུ་བཞིན་ཡོད།" ཅེས་བཤད།
ཝིལ་སོན་གྱིས་ཁྱེད་ཚོར་རོགས་རམ་བྱེད་ཐུབ་པ་ང་ཚོའི་གཟི་བརྗིད་རེད།" ཅེས་
བཤད།
ཨ་ཕས་ང་ཚོས་ཁྱེད་ལ་དྲིན་གྱི་བུ་ལོན་ཆད་ཡོད།”ཅེས་བཤད།
ཝིལ་སོན་གྱིས་"མི་ཞིག་འཆི་བའི་སྐབས་འདི་འདྲར་དྲིན་གྱི་བུ་ལོན་ཟེར་བ་ཞིག་གང་
ན་ཡོད ཅེས་བཤད། ས་རེ་ཡིས་ཁོའི་ཚིག་སྣེ་བསྐྱངས་ནས་"དྲིན་གྱི་བུ་ལོན་ཟེར་གང་
ནས་དགོས ཞེས་བཤད།
ཨལ་གྱིས་"ངས་ཁྱོད་ཚོའི་རླངས་འཁོར་ཆུང་བ་ཞིག་གསོ་བྱེད། ང་དང་ཋོམ་གཉིས་
ཀྱིས།” ཞེས་བཤད་ཅིང་། ཁྱིམ་མིའི་ཚབ་བྱས་ནས་དྲིན་ལན་འཇལ་བའི་འོས་འགན་སྒྲུབ་
ཐུབ་པས། ཨལ་གྱི་སེམས་པ་དགའ་སྤོབས་ཀྱིས་ཁེངས།
ཝིལ་སོན་གྱིས་འདི་ཐད་ལ་ང་ཚོར་དངོས་གནས་རོགས་རམ་དགོས་ཀྱི་ཡོད།” ཅེས་
བཤད་ནས། ཁོ་ཚོར་འོས་འགན་སྒྲུབ་པའི་གོ་སྐབས་བྱིན།
ཨ་ཕས་ང་ཚོས་ཅི་ཞིག་བྱེད་དགོས་པར་གྲོས་བསྡུར་བྱེད་དགོས། འདི་ཐད་ལ་སྒྲིག་
ཁྲིམས་ཡོད་ཅིང་། ཁྲིམས་ལུགས་ལྟར་ན། མི་ཞིག་ཤི་བའི་སྐབས་སུ་དོན་དག་ཡར་ཞུ་བྱེད་
དགོས་ལ། ཡར་ཞུ་བྱེད་པའི་སྐབས་སུ་ཁོ་ཚོར་དུར་འཇུག་བྱེད་རིན་དུ་སྒོར་མོ་བཞི་བཅུ་
སྤྲོད་དགོས། དེ་མ་སྤྲད་ན་ཁོ་ཚོས་འདས་པོ་སུ་ཞིག་ཡིན་རུང་སྤྲང་པོ་རུ་བརྩིས་ནས་དེ་
མཐུན་གྱི་དུར་འཇུག་བྱེད་ཀྱི་རེད།" ཅེས་བཤད།
ཨ་ཁུ་ཇོན་གྱིས་ཁོའི་ཚིག་མཚམས་བཅད་ནས་“ང་ཚོ་ནམ་ཡང་སྤྲང་པོ་བྱས་མ་མྱོང་།
ཞེས་བཤད།
ཥོམ་གྱིས་"གཅིག་བྱས་ན་ང་ཚོས་ཡུལ་དུས་དང་བསྟུན་ནས་འགྱུར་བ་གཏོང་དགོས་
རྒྱུ་རེད། ང་ཚོ་ཡང་སྔོན་ཆད་རང་ས་རང་ཡུལ་ནས་ནམ་ཡང་མཐའ་སྐྲོད་བཏང་མྱོང་མེད་
པ་མ་རེད་དམ།" ཞེས་བཤད།
ཨ་ཕས་"ང་ཚོས་བྱ་བ་ཅི་ཞིག་བསྒྲུབས་ཀྱང་དཀར་ནག་མགོ་མཇུག་ལྡོག་པ་མེད་ལ།
ང་ཚོའི་སྟེང་དུ་ངན་ཁག་འགེལ་རྒྱུ་ཅི་ཡང་མེད། ང་ཚོས་ཉོ་མི་ཐུབ་པའི་ཅ་ལག་ཁབ་སྐུད་
ཙམ་ཡང་འཁྱེར་མྱོང་མེད་ལ། ང་ཚོས་མི་གཞན་གྱི་བྱམས་སེམས་སྦྱིན་གཏོང་ཡང་ནམ་
ཡང་བླངས་མྱོང་མེད།། སྔོན་མ་ཋོམ་གྱི་དོན་དག་དེ་བྱུང་དུས་ཀྱང་། ང་ཚོ་ཚང་མས་མགོ་
བོ་མཐོན་པོར་བཏེགས་ནས་སོང་བ་ཡིན། ཁོ་རང་ལ་འཕྲད་པའི་དོན་དག་དེ་འདྲ་མི་སུ་
ལ་འཕྲད་ཀྱང་དེ་མཚུངས་བྱེད་ངེས།” ཞེས་བཤད།
ཨ་ཁུ་ཇོན་གྱིས་“དེས་ན་ང་ཚོས་ཅི་བྱ།" ཞེས་དྲིས།
ཁྲིམས་ལུགས་ལྟར་དུ་ང་ཚོས་ཡར་ཞུ་བྱས་ན་ཁོ་ཚོ་ལེན་དུ་ཡོང་གི་རེད། ང་ཚོར་ད་
ལྟ་སྒོར་མོ་བརྒྱ་དང་ལྔ་བཅུ་མ་གཏོགས་ལྷག་མེད། ཁོ་ཚོས་དེའི་ནང་ནས་ཨ་མེས་དུར་སྦས་
བྱ་བྱེད་དུ་སྒོར་མོ་བཞི་བཅུ་བླངས་སོང་ན། ང་ཚོ་ཁ་ལི་ཧྥོར་ནེ་ཡ་ལ་སླེབས་ཐུབ་རྒྱུ་མ་
རེད། དེ་མ་བྱས་ན་ཁོ་ཚོས་ཨ་མེས་སྤྲང་པོ་བཞིན་དུ་དུར་སྦས་བྱ་ཡི་རེད། མི་ཚང་མས་
འདུག་བཟོད་མི་བདེ་བའི་སྒོ་ནས་འཕག་འཚག་བརྒྱབ་བྱུང་ལ། ཁོ་ཚོས་རང་ཉིད་ཀྱི་པུས་
མོའི་འོག་གི་ནག་དུབ་ཏུ་འགྱུར་བཞིན་པའི་ས་ངོས་ལ་ཅེར་ནས་བསྡད།
ཨ་ཕས་སྐད་མགོ་དམའ་མོས་“ཨ་མེས་ཀྱིས་རང་ཉིད་ཀྱི་ཨ་ཕ་རང་ཉིད་ཀྱི་ལག་པ་རྗེན་
པས་དུར་སྦས་བྱས་པ་རེད་ལ། ཁོས་དེ་གཟི་བརྗིད་དང་ལྡན་པའི་ངང་ནས་བསྒྲུབས་པ་རེད།
ཁོས་རང་ཉིད་ཀྱི་སྦྱག་མས་བང་སོ་འཇགས་འཇགས་སུ་བཏང་བ་རེད། དུས་སྐབས་དེ་ནི།
ཕ་མ་ཚོར་རང་ཉིད་ཀྱི་བུ་ཕྲུག་ལ་རང་ཉིད་དུར་འཇུག་བྱེད་འཇུག་པའི་ཐོབ་ཐང་ཡོད་པའི་
དུས་སྐབས་ཤིག་རེད་ལ། བུ་ཕྲུག་ལའང་རང་ཉིད་ཀྱི་ཕ་མ་དུར་འཇུག་བྱེད་པའི་ཐོབ་ཐང་
ཡོད་པའི་དུས་སྐབས་ཤིག་རེད། ཅེས་བཤད།
ཨ་ཁུ་ཇོན་གྱིས་“དེང་སང་ཁྲིམས་ལུགས་མི་འདྲ།" ཞེས་བཤད།
ཨ་ཕས་“མཚམས་ལ་ལར་ཁྲིམས་ལུགས་ཟེར་བ་དེ་སྲུང་ཐབས་མེད་པ་དེ་འདྲ་རེད།
ཡང་ན་ཚད་ལྡན་ཞིག་སྲུང་ཐབས་མེད་པ་དེ་འདྲ་རེད། གནས་སྟངས་མང་པོ་ཞིག་གི་འོག་
ཏུ་ཁྲིམས་ལུགས་སྲུང་མི་ཐུབ་པ་དེ་འདྲ་འབྱུང་གི་ཡོད། དཔེར་ན། ཧྥི་ལོའེ་བྲོས་བྱོལ་བྱས་
ནས་སྨྱོ་རྟགས་སྟོན་བཞིན་པའི་སྐབས་སུ། ཁྲིམས་ལུགས་ལྟར་ན་ང་ཚོས་ཁོ་གོང་རིམ་ལ་
ཡར་གཏུགས་དགོས་མོད། དེ་དུས་གཏུགས་མཁན་གཅིག་ཀྱང་བྱུང་མེད། མི་ཞིག་ཡིན་
དུས། མཚམས་ལ་ལར་ཁྲིམས་ལུགས་ལའང་དབྱེ་གསེས་བྱེད་དགོས། ངས་རང་ཉིད་ལ་
ཨ་མེས་དུར་སྦས་བྱེད་པའི་ཐོབ་ཐང་ཡོད་ཟེར་རྒྱུ་ཡིན། དེ་མི་འགྲིག་ཟེར་མཁན་ཨེ་ཡོད།
ཅེས་བཤད།
ཆོས་དཔོན་གྱིས་རང་ཉིད་ཀྱི་གྲུ་མོས་ལུས་སྟོད་ཡར་བཏེགས་ནས་“ཁྲིམས་ལུགས་ལ་
འགྱུར་བ་འགྲོ་རྒྱུ་ཡོད་པ་རེད། འོན་ཀྱང་། མི་ཚེ་མུ་མཐུད་དུ་སྐྱེལ་དགོས་ལ། ཁྱོད་རང་
ཉིད་ཀྱིས་ཅི་ཞིག་བྱེད་འདོད་ན་དེ་བྱེད་པའི་ཐོབ་ཐང་ཡོད་པ་རེད།” ཅེས་བཤད།
ཨ་ཕ་ཨ་ཁུ་ཇོན་ལ་ཁ་འཁོར་ནས་“འདི་ཁྱོད་ཀྱི་ཐོབ་ཐང་ཡང་རེད། ཇོན། ཁྱོད་རང་
འདི་ལ་མི་འཐད་རྒྱུ་ཨེ་ཡོད།” ཅེས་བཤད།
ཨ་ཁུ་ཇོན་གྱིས་"མི་འཐད་རྒྱུ་མེད། འོན་ཀྱང་། འདི་ནི་ཁོ་མུན་ནག་ཁྲོད་དུ་སྦས་པ་དང་
འདྲ། ཨ་མེས་ནི་ནམ་ཡང་ཕྱི་གསལ་ནང་གསལ་བྱེད་དགོས་མཁན་ཞིག་ཡིན། ཞེས་བཤད།
ཨ་ཕས་ངོ་ནོངས་པའི་ངང་ནས་“ང་ཚོས་ཨ་མེས་ཀྱི་བྱེད་སྟངས་ལྟར་བྱེད་མི་ཐུབ། སྒོར་
མོ་མ་རྫོགས་གོང་དུ་ང་ཚོ་ཁ་ལི་ཧྥོར་ནེ་ཡ་མངའ་སྡེ་ལ་སླེབས་ཐབས་བྱེད་དགོས། ཞེས་
བཤད།
ཥོམ་ཚིག་བར་དུ་མཆོངས་ནས་"མཚམས་ལ་ལར་མི་གཞན་པས་ས་རྐོ་སྐབས་བེམ་
པོ་ཕྱིར་ཕྱུང་ཡོང་བ་དེ་འདྲ་ཡོད་ལ། དེ་དུས་ཁོ་ན་མི་གཞན་ཞིག་གིས་བསད་པ་མིན་ནམ་
སྙམ་ནས་རྙོག་དྲ་ཆེན་པོ་ཡོང་གི་རེད། དེང་སང་སྲིད་གཞུང་གིས་མི་གསོན་པོ་ལས་ཤི་བོ་
ལ་དོ་སྣང་བྱེད་ཀྱི་ཡོད། ཁོ་ཚོས་སུ་ཞིག་ཡིན་ནམ། ཇི་ལྟར་ཤི་བ་ཡིན་ནམ་སྙམ་ནས་དྲི་
བ་ཡར་འདྲི་མར་འདྲི་མང་པོ་བྱེད་ཀྱི་རེད། ངས་བལྟས་ན། ང་ཚོས་གསལ་བཤད་ཡི་གེ་
ཞིག་བྲིས་ནས་དམ་བེའི་ནང་དུ་བཅུག་ནས། ཨ་མེས་དང་ལྷན་དུ་སྦས་བཞག་ན་བཟང་
རྒྱུ་རེད། ཡི་གེའི་ནང་དུ་ཁོ་སུ་ཡིན་དང་། ཇི་ལྟར་ཤི་བ། ཅིའི་ཕྱིར་འདིར་སྦས་པ་བཅས་
བྲིས་ཆོག" ཅེས་བཤད།
ཨ་ཕས་འཐད་པའི་བརྡ་ཡིས་ཐབས་དེ་ལེགས་པོ་འདུག ལག་བྲིས་ཡག་པོ་ཞིག་གིས་
ཕྲིས། འདིས་གཅིག་ནས་ཁོ་རང་ཁེར་རྐྱང་མིན་པར་ཕན་ལ། གཉིས་ནས་ཁོ་དང་ལྷན་དུ་
རང་ཉིད་ཀྱི་མིང་ཡང་ཡོད་པས། ཁོ་ནི་ས་འོག་ཏུ་སྦས་པའི་བགྲེས་སོང་མིང་མེད་ཅིག་མིན་
པ་མཚོན་གྱི་ཡོད། དེ་མིན་ད་དུང་དེའི་སྟེང་དུ་ཁ་སྣོན་བྱེད་དགོས་རྒྱུ་འདྲ་ཨེ་འདུག ཅེས་
བཤད་པར། མི་ཚོགས་འདི་ཁུམ་སིམ་མེར་བསྡད།
ཨ་ཕའི་གདོང་ཨ་མར་འཁོར་ནས་ཁྱོད་ཀྱིས་ཕུང་པོ་དུར་འཇུག་གི་གྲ་སྒྲིག་བྱེད་ཐུབ་
བམ།” ཞེས་བཤད།
ཨ་མས་དེ་ངས་གྲ་སྒྲིག་བྱས་ཆོག འོན་ཀྱང་། སུ་ཞིག་གིས་དགོང་ཟས་གྲ་སྒྲིག་བྱེད་
དམ།” ཞེས་བཤད།
ས་རེ་ཝིལ་སོན་གྱིས་ངས་དགོང་ཟས་གྲ་སྒྲིག་བྱེད། ཁྱོད་རང་སོང་དང་། ཁྱོད་ཀྱི་བུ་
མོ་ཆེ་བ་དང་ངེད་གཉིས་ཀྱིས་དགོང་ཟས་གྲ་སྒྲིག་བྱེད།" ཅེས་བཤད།
ཨ་མས་དངོས་གནས་ཐུགས་རྗེ་ཆེ་ཞུ། ནོ་ཡ། སོང་ནས་ལྕགས་ཟེའུ་ནང་ནས་ཕག་
ཤ་ལེགས་པོ་འཁྱེར་ཤོག ད་རུང་ཚྭ་གཏིང་རིམ་དུ་ཡག་པོ་སིམ་ཡོད་རྒྱུ་མ་རེད་མོད། འོན་
ཀྱང་། ད་ལྟ་བཟའ་རྒྱུ་ཡག་པོ་ཆགས་བསྡད་ཡོད་པ་རེད། ཅེས་བཤད།
ས་རེ་ཡིས་ང་ཚོ་ལ་ཞོག་ཁོག་རྩྭ་ཁུག་ཕྱེད་ཙམ་ཡོད། ཅེས་བཤད།
ཨ་མས་“ང་ལ་སྒོར་ཕྱེད་གཉིས་བྱིན་དང༌།”ཞེས་བཤད་པར། ཨ་ཕས་ལག་པ་གློ་ཁུག་ཏུ་
བསྲིངས་ནས་ལྕགས་སྒོར་སྒོར་ཕྱེད་གཉིས་ཁོ་མོའི་ལག་ཏུ་བཞག ཨ་མས་ཀ་ཏོ་ར་བཙལ་
ཡོང་ནས་ནང་དུ་ཆུ་གང་བླུགས་ཤིང་། དེ་ནས་དེ་འཁྱེར་ཏེ་རས་གུར་ནང་དུ་འཛུལ་
སོང་། རས་གུར་ནང་དུ་སྔ་ས་ནས་ནག་དུབ་རེད། ས་རེ་ནང་དུ་ཡོང་ནས་ཞག་སྒྲོན་སྤར་
ཏེ་སྒམ་ཐོག་ཏུ་དྲང་མོར་བཙུགས་རྗེས། ཕྱི་ལོགས་སུ་ཕྱིན་སོང་། ཨ་མས་ཡུད་ཙམ་རིང་ལ་
བགྲེས་སོང་འདས་པོའི་ཕུང་པོ་ལ་བལྟས་ཤིང་། དེ་ནས་སྙིང་རྗེའི་སྒོ་ནས་རང་ཉིད་ཀྱི་པང་
ཁེབས་མཐའ་ནས་རས་ཤུར་ཞིག་བཅད་ནས་ཁོའི་མ་མགལ་ཡར་བསྡམས། ཁོ་མོས་ཁོའི་
རྐང་པ་གཉིས་ཀ་དྲང་མོར་འཐེན་ཞིང་། ལག་པ་གཉིས་ཀའང་ཁོའི་བྲང་ཁ་རུ་བསྣོལ་ནས་
བཞག་པ་དང་། དེ་ནས་ཁོའི་མིག་ལྤགས་གཉིས་ཀ་མར་འཐེན་ཡོང་ནས་སྟེང་དུ་ལྕགས་
སྒོར་སྒོར་ཕྱེད་རེ་རེས་མནན། ཁོ་མོས་ཁོའི་ནང་སྟོད་ཀྱི་སྒྲོག་བུ་ཚང་མ་བསྒྲོགས་ཤིང་ཁོའི་
གདོང་པ་ཡང་བཀྲུས།
ས་རེ་ཡིས་ནང་དུ་བལྟས་ནས་ངས་རོགས་རམ་བྱེད་དགོས་ཀྱི་འདུག་གམ།" ཞེས་
བཤད།
ཨ་མས་དལ་མོས་ཡར་བལྟས་ནས་"ནང་དུ་ཤོག་དང་། ངས་ཁྱོད་ལ་བཤད་རྒྱུ་ཞིག་
ཡོད ཅེས་བཤད།
ས་རེ་ཡིས་ཁྱོད་ཀྱི་བུ་མོ་ཆེ་བ་དེ་དེ་འདྲའི་བུ་མོ་ཡ་རབས་ཤིགཞོག་ཁོག་ཤུན་ལྤགས་
བཤུས་ན་རྩལ་ཞིག་འདུག ཁྱོད་ལ་རོགས་རམ་ཅི་ཞིག་བྱེད་དགོས་སམ།” ཞེས་བཤད།
ཨ་མས་“ངས་ཨ་མེས་ལ་ཁྲུས་ཤིག་རྒྱག་གི་ཡིན། འོན་ཀྱང་། ཁོ་ལ་གྱོན་གོས་གཞན་པ་
བརྗེ་རྒྱུ་མེད། དེ་བས་ཁྱོད་ཚོའི་མལ་གཟན་འཕྲོ་བརླག་ཏུ་འགྲོ་ཤག་རེད། མལ་གཟན་ཁྲོད་
ནས་མི་ཤི་བའི་དྲི་མ་དེ་ལ་འདག་རྒྱུ་ཞིག་མེད། ངའི་ཨ་མ་གྲོངས་ནས་ལོ་ངོ་གཉིས་འགོར་
བའི་རྗེས་སུའང་། སྒོ་ཁྱི་རྣམས་ཀྱིས་ཁོ་མོ་གྲོངས་སའི་མལ་གདན་དེ་མཐོང་དུས་ད་དུང་
ཡང་ཟུག་རྔུ་བྱེད་ཀྱི་ཡོད། ངས་ཁོ་རང་ཁྱོད་ཚོའི་མལ་གཟན་གྱིས་གཏུམ་རྒྱུ་ཡིན་ལ། རྗེས་
སོར་ཁྱོད་ལ་མལ་གཟན་སྐྱིན་ཚབ་སྤྲོད་ཡོང་། ང་ཚོར་ཁྱོད་ལ་སྐྱིན་ཚབ་ཏུ་སྤྲོད་རྒྱུའི་
མལ་གཟན་ཞིག་ཡོད།" ཅེས་བཤད།
ས་རེ་ཡིས་ཁྱོད་ཀྱིས་དེ་འདྲ་ཟེར་མི་རུང་། ཁྱེད་ཚོར་རོགས་རམ་བྱེད་ཐུབ་པ་འདི་ང་
ཚོའི་གཟི་བརྗིད་རེད། ཡུན་རིང་ཞིག་ལ་དེ་རིང་ལྟ་བུའི་བདེ་འཇགས་ཀྱི་སྣང་བ་ཤར་མ་
མྱོང་། ང་ཚོ་མང་ཚོགས་ཚོས་ཕན་ཚུན་ལ་རོགས་རམ་བྱེད་དགོས། ཞེས་བཤད།
ཨ་མས་མགོ་བོ་ལྡེམ་བཞིན་"རེད་ཡ། ཕན་ཚུན་ལ་རོགས་རམ་བྱེད་དགོས།” ཞེས་
བཤད། ཁོ་མོས་ཨ་མེས་ཀྱི་སྨ་རས་གང་བའི་ངོ་གདོང་དང་། ངོ་གདོང་སྟེང་གི་རས་ཤུར་
གྱིས་བསྡམས་པའི་མ་མགལ། ཞག་སྒྲོན་འོག་ཏུ་འོད་སྣང་འཚེར་བཞིན་པའི་ལྕགས་སྒོར་
གྱི་མིག་ཟུང་བཅས་ལ་ཡུན་རིང་ལ་བལྟས་ནས་བསྡད། “ཁོའི་རྣམ་པ་ཚུལ་ལྡན་དུ་འགྱུར་
ཐུབ་རྒྱུ་མ་རེད། ང་ཚོས་ཁོ་གཏུམ་འཇོག་
རྒན་མོ་ལོ་ལོན་གྱིས་རང་གཅུན་ཡག་པོ་ཐུབ་སོང་།
ཨ་མས་“རེད་ཡ། ཁོ་མོ་ལོ་ན་ཧ་ཅང་མཐོ། གཅིག་བྱས་ན་ཁོ་མོས་ད་དུང་ཅི་ཞིག་བྱུང་
བ་ཧ་གོ་མེད་ཀྱང་སྲིད། གཅིག་བྱས་ན་ཁོ་མོས་ཡུད་ཙམ་རིང་ལ་ཚོར་གྱི་མེད་ཀྱང་སྲིད།
དེ་མིན་ད་དུང་། ང་ཚོས་རང་སེམས་རང་གིས་གནོན་པ་དེ་གཟི་བརྗིད་ཅིག་ཏུ་རྩི་བཞིན་
ཡོད། ངའི་ཨ་ཕས་ནམ་རྒྱུན། 'མི་སུ་ཡིན་རུང་སེམས་ཤུགས་ཆག་སྲིད། སེམས་ཤུགས་མ་
ཆག་པར་གནས་ཐུབ་ན་ད་གཟོད་སྐྱེ་ཕོ་རབ་ཡིན།' ཞེས་ཟེར་གྱི་ཡོད། ང་ཚོས་ནམ་རྒྱུན་
རང་སེམས་རང་གིས་གནོན་ཐབས་བྱེད་བཞིན་ཡོད།” ཅེས་བཤད། ཁོ་མོས་མལ་གཟན་
དེ་ཨ་མེས་ཀྱི་རྐང་པ་དང་ཕྲག་པའི་མཐའ་འཁོར་དུ་ཞིབ་མོས་བལྟབས་ཤིང་། མལ་གཟན་
གྱི་གྲུ་ཟུར་གཅིག་ནས་བཟུང་སྟེ་མགོ་དཀྲིས་ཤིག་དང་འདྲ་བར་མར་འཐེན་ཡོང་ནས་ཁོའི་
གདོང་པ་བཀབ། ས་རེ་ཡིས་ཁོ་མོར་ཁབ་གཟེར་ཆེན་པོ་ལྔ་དྲུག་ཙམ་སྤྲད་ཅིང་། ཁོ་མོས་དེ་
དག་མལ་གཟན་གྱི་སྟེང་དང་ཐུམ་སྒྲིལ་རིང་པོ་འདིའི་མཐའ་རུ་ཞིབ་མོས་གཟེར། མཇུག་
མཐར་ཁོ་མོ་ཡར་ལངས་ནས་དུར་འཇུག་ཐབས་ཆག་ཅིག་ཡིན་རྒྱུ་མ་རེད། ང་ཚོར་ཁོ་
རང་སྐྱེལ་མཁན་གྱི་ཆོས་དཔོན་གཅིག་ཡོད་ལ། ཁྱིམ་མི་ཚང་མའང་ཁོའི་མཐའ་འཁོར་དུ་
ཡོད་པ་རེད ཅེས་བཤད། གློ་བུར་དུ་ཁོ་མོ་གཡོ་འཁྱོམ་ཞིག་བྱས་སོང་ལ། ས་རེ་ཁོ་མོའི་
འགྲམ་དུ་སོང་ནས་ཁོ་མོ་སྲ་མོར་བསྐྱོར། ཨ་མས་ངོ་ནོངས་པའི་གདངས་ཀྱིས་གཉིད་ཀྱིས་
མ་འདང་བའི་དབང་གིས་རེད། སྐྱོན་མེད། ང་ལ་སྐྱོན་མེད། ང་ཚོ་ལམ་ལ་འབུད་རྒྱུར་གྲ་
སྒྲིག་བྱས་ནས་གཉིད་ཁོམ་ཡག་པོ་མ་བྱུང་བ་རེད།” ཅེས་བཤད།
ས་རེ་ཡིས་“ཕྱི་ལོགས་སུ་སེར་བུའི་ནང་དུ་འགྲོ།” ཞེས་བཤད།
“ཡ་ཡ། འདི་གར་ལས་ཀ་གྲུབ་སོང་ས་རེ་ཡིས་ཞག་སྒྲོན་ལ་ཕུ་བཏབ་ནས་སྒྲོན་
གཟིམས་རྗེས་ཁོ་མོ་གཉིས་ཕྱི་ལོགས་སུ་བུད།
གྲོག་ཤུར་ཆུང་ཆུང་དེའི་གཏིང་རིམ་ནས་འོད་ལམ་ལམ་གྱི་མེ་ཕུང་ཞིག་སྦར་
བྱུང་། ཋོམ་གྱིས་རྒྱུག་པ་དང་ལྕགས་སྐུད་ལ་བརྟེན་ནས་ཐབ་སྐྱོར་བཟོས་ཤིང་། དེའི་སྟེང་
དུ་ཇ་རྫ་གཉིས་དཔྱངས། ཇ་རྫ་གཉིས་ལས་ལྦུ་བ་ལང་ལོང་དུ་འཕྱུར་ཞིང་། རྫ་མའི་ཁ་
ལེབ་ཀྱི་འོག་ནས་ཇ་ཚན་ཕྱིར་འཕོས་ཡོང་། རོ་སི་ཤ་རོན་མེའི་ཚ་རླབས་མི་ཕོག་སའི་
མཚམས་སུ་ཐང་ལ་བསྡད་ནས་ལག་ཏུ་ཁེམ་བུ་ཡུ་རིང་ཞིག་བཟུང་། ཁོ་མོས་ཨ་མ་རས་
གུར་ལས་ཕྱིར་བུད་པ་མཐོང་བ་ན། ཡར་ལངས་ནས་ཨ་མའི་རྩར་སོང་།
ཁོ་མོས་"ཨ་མ། ང་ལ་འདྲི་རྒྱུ་ཞིག་འདུག" ཅེས་བཤད།
ཨ་མས་"ཡང་བསྐྱར་ཞེད་ཀྱི་འདུག་གམ། ཟླ་བ་དགུའི་རིང་ལ་སེམས་སྡུག་ཅི་ཡང་མེད་
པར་འགྲོ་ཐུབ་རྒྱུ་དཀའ་མོ་རེད།” ཅེས་བཤད།
"འོན་ཀྱང་དེས། དེས་ཕྲུ་གུར་གནོད་ཨེ་ཡོང་ངམ།
ཨ་མས་གཏམ་དཔེ་འདི་འདྲ་ཞིག་ཡོད། 'སེམས་སྡུག་ཁྲོད་ནས་སྐྱེས་པའི་ཕྲུ་གུ་དེ་
ནི་དགའ་སྤྲོ་དང་ལྡན་པའི་ཕྲུ་གུ་ཞིག་ཏུ་འགྱུར་ངེས།' དེ་འདྲ་ཟེར་བ་ཨེ་རེད། ལྕམ་ཝིལ་
སོན ཞེས་བཤད།
ས་རེ་ཡིས་ངས་གོ་མྱོང་བ་དེའང་དེ་འདྲ་ཞིག་རེད། ངས་ཚིག་གཞན་པ་དེའང་གོ་མྱོང་
ལ། དེ་ནི། 'དགའ་སྤྲོའི་ཁྲོད་ནས་སྐྱེས་པའི་ཕྲུ་གུ་དེ་ནི་ཡི་མུག་པའི་ཕྲུ་གུ་ཞིག་ཏུ་འགྱུར་
ངེས།' ཞེས་པ་དེ་ཡིན།” ཞེས་བཤད།
རོ་སི་ཤ་རོན་གྱིས་ངའི་ཁོག་ན་གཅིག་མཆོང་ལྡིང་བྱེད་བཞིན་པའི་སྣང་བ་ཞིག་
འདུག" ཅེས་བཤད།
ཨ་མས་རེད་ཡ། དེ་རིང་དགའ་ནས་མཆོང་ལྡིང་བྱེད་ཀྱི་འདུག་མཁན་གཅིག་ཀྱང་
ཡོད་པ་མ་རེད། ཁྱོད་ཀྱིས་ཇ་རྫ་མིག་གིས་འཚོས་སྡོད།” ཅེས་བཤད།
སྐྱེས་པ་ཚོ་མེ་ཕུང་གི་འོད་ཀོར་གྱི་མཐའ་མཚམས་སུ་ལྷན་དུ་འདུས་ཡོད་ཅིང་། ཁོ་
ཚོར་ཡོད་པའི་ལག་ཆ་ནི་སྦྱག་མ་ཞིག་དང་འཇོར་བུ་མགོ་གཉིས་མ་བཅས་རེད། ཨ་ཕས་
རིང་ཐུང་ལ་དབྱིན་ཁྲེ་ལྔ་ཅན་དང་ཞེང་ཚད་ལ་དབྱིན་ཁྲེ་གསུམ་ཅན་གྱི་ས་རྟགས་ཤིག་
བརྒྱབ་ཅིང་། དེ་ནས་ལས་ཀ་རེས་མོས་སུ་འཁོར། ཨ་ཕས་འཇོར་བུ་མགོ་གཉིས་མ་བཟུང་
ནས་ས་བརྐོས་པ་དང་། ཨ་ཁུ་ཇོན་གྱིས་སྦྱག་མས་ས་བཤངས། ཨལ་གྱིས་ས་བརྐོས་ནས་
ཋོམ་གྱིས་ས་བཤངས། ནོ་ཡ་ཡིས་ས་བརྐོས་ནས་ཁོན་ནེ་ཡིས་ས་བཤངས། དེ་ལྟར། རེས་
མོས་ཀྱི་ལས་ཀར་ངལ་གསོ་མེད་པས་ས་དོང་དེ་ཇེ་ཟབ་ནས་ཇེ་ཟབ་རེད་ལ། ས་དོང་ནང་
ནས་ས་རྣམས་སྦྱག་མ་རེ་རེ་བཞིན་མྱུར་ཚད་མགྱོགས་པོས་ཕྱིར་འཕུར་ཡོང་། གྲུ་བཞི་ནར་
མོའི་ས་དོང་འདིའི་མཐོ་དམའ་ཋོམ་གྱི་ཕྲག་པའི་མཚམས་སུ་སླེབས། དེ་ནས་ཁོས་"ཟབ་
ཚད་ག་འདྲ་བརྐོ་དགོས། ཨ་ཕ།” ཞེས་བཤད།
"དཔེ་མེད་ཟབ་མོ་ཞིག་རྐོས་ཤོག ད་དུང་དབྱིན་ཁྲེ་གཉིས་གསུམ་ཞིག་བརྐོ་དགོས། ཡ།
ཁཱོམ། ད་ཁྱོད་ཕྱིར་བུད་ནས་ཤོག་བུའི་སྟེང་དུ་གཅིག་ཕྲིས་ཤིག
ཥོམ་ས་དོང་ནང་ནས་ཕྱིར་བུད་བྱུང་ལ། ནོ་ཡ་ཁོའི་ཚབ་ཏུ་ས་དོང་ནང་དུ་མར་བབས།
ཁོམ་ཨ་མའི་རྩར་སོང་། སྐབས་དེར་ཁོ་མོས་མེ་ཁ་གསོ་བཞིན་འདུག ཨ་མ། ང་ཚོར་ཤོག་
བུ་དང་སྨྱུ་གུ་ཨེ་ཡོད།
ཨ་མས་མགོ་བོ་དལ་མོས་གཡུག་བཞིན་"མེད། དེ་ནི་ང་ཚོས་འཁུར་མ་ཡོང་བའི་ཅ་
ལག་ནང་གི་གཅིག་རེད།" ཅེས་བཤད་ཅིང་། དེ་ནས་ཁོ་མོས་ས་རེ་ཡི་ཕྱོགས་སུ་གཅིག་
བལྟས། བུད་མེད་གཟུགས་ཆུང་མ་དེ་མགྱོགས་པོར་རང་ཉིད་ཀྱི་རས་གུར་ནང་དུ་བརྒྱུགས།
ཁོ་མོས་དམ་པའི་གསུང་རབ་ཅེས་པའི་ཆོས་དཔེ་དང་ཞ་སྨྱུག་བཅས་འཁྱེར་ནས་སྒོར་
ཕྱིར་བུད་ནས་‘འདི་སྤྱོད་དང་། མདུན་ངོས་སུ་ཤོག་སྟོང་ཞིག་ཡོད་པས། དེ་མར་གཤགས་
ནས་བེད་སྤྱོད་ཐོངས་ཤིག” ཅེས་བཤད་རྗེས། ཁོ་མོས་གླེགས་བམ་དང་ཞ་སྨྱུག་གཉིས་ཀ་
ཁཱོམ་ལ་སྤྲད།
ཋོམ་མེ་འོད་ཀྱི་འོག་ཏུ་བསྡད་ཅིང་། ཁོས་བློ་རྩེ་གཅིག་ཏུ་བསྒྲིམས་པའི་ཉམས་ཀྱིས་
མིག་གཉིས་ཕྱེས་མ་བཙུམ་བྱས། མཇུག་མཐར་ཁོས་ཧ་ཅང་དལ་ཞིང་གཟབ་གཟབ་ངང་
ཤོག་ངོས་སུ་ཡིག་ཆེན་གྱིས་ཡི་གེ་བྲིས་འདི་ནི་ཝི་ལིམ་ཇེམ་སི་ཇོ་ཌི་ཡིན་ཞིང་། གཟའ་
གྲིབ་ཀྱིས་འདས་གྲོངས་སུ་གྱུར་པའི་རྒན་པོ་ལོ་ལོན་ལོ་ལོན་ཞིག་ཡིན། ཁོའི་ཁྱིམ་མི་ལ་
དུར་འཇུག་གི་རིན་སྤྲོད་རྒྱུ་མེད་པའི་རྐྱེན་གྱིས། ཁོང་ཉིད་འདི་གར་དུར་སྦས་བྱས་པ་ཡིན།
ཁོང་སུ་གཅིག་གིས་ཀྱང་བསད་པ་མ་ཡིན་པར། གཟའ་གྲིབ་ཀྱིས་གྲོངས་སོང་བ་ཡིན། དེ་
ནས་ཁོས་འབྲི་མཚམས་བཞག་ནས་"ཨ་མ། འདིར་ཉོན་ཨ།" ཞེས་བཤད་རྗེས་ཡི་གེ་དེ་ཁོ་
མོར་དལ་མོས་བཏོན།
ཁོ་མོས་ཨོ། སྙན་མོ་འདྲ་བྲིས་འདུག ཁྱོད་ཀྱིས་གསུང་རབ་ལས་དུམ་བུ་ཞིག་འབྲི་
ཨེ་ཐུབ། དེ་ལྟར་ན་འདིར་ཆོས་ལུགས་ཀྱི་བྲོ་བ་དང་ལྡན་ངེས། གསུང་རབ་»ཀྱི་ཁ་ཕྱེས་
ནས་ནང་ནས་དུམ་བུ་ཞིག་ལོངས་དང་།" ཞེས་བཤད།
ཥོམ་གྱིས་"ཐུང་ཐུང་ཞིག་ཡིན་དགོས་མ་གཏོགས་ཤོག་བུའི་སྟེང་དུ་ས་སྟོང་མང་པོ་ལྷག་
མི་འདུག” ཅེས་བཤད།
ས་རེ་ཡིས་དེས་ན། 'དཀོན་མཆོག་གིས་ཁོའི་རྣམ་ཤེས་ལ་སྙིང་རྗེས་གཟིགས་རོགས།
ཞེས་བྲིས་ན་ག་འདྲ་འདུག” ཅེས་བཤད།
ཥོམ་གྱིས་"དེ་མི་འགྲིག དེ་ནི་ཁོ་ལ་སྲོག་ཁྲིམས་བཅད་པ་མིན་ནམ་སྙམ་པ་ཞིག་འདུག
ངས་དེ་མིན་ཞིག་ངོ་བཤུས་རྒྱག་ཡོང་།” ཞེས་བཤད་ཅིང་། དེ་ནས་ཁོས་ཤོག་ལྷེ་རྣམས་སྔོག་
བཞིན་ཁ་མུག་གིས་འདོན་ཞིང་། ཚིག་འབྲུ་རྣམས་དབུགས་ཀྱི་གཏོང་ལེན་བར་དུ་བསྐྱོར།
མཇུག་མཐར་ཁོས་འདིར་ཐུང་ཐུང་ཞིག་འདུག ་དེ་ནས་ལོ་ཋི་ཡིས་ཞུ་རྒྱུར། ཨོ་བདག་གི་
སྐྱབས་མགོན། དེ་འདྲ་མ་ཡིན་ནོ།།” ཞེས་བཤད།
ཨ་མས་་དེར་ནང་དོན་ཅི་ཡང་མི་འདུག གལ་སྲིད་ང་ཚོས་གཅིག་འབྲི་རྒྱུ་ཡིན་ན་ངེས་
པར་དུ་ནང་དོན་ཡོད་པ་ཞིག་འབྲི་དགོས།" ཞེས་བཤད།
ས་རེ་ཡིས་"ཆོས་མགུར་གྱི་ལེའུ་རུ་སོང་དང་། ད་དུང་མར་སྔོགས། ནམ་རྒྱུན་ཆོས་
མགུར་གྱི་ནང་ནས་དུམ་བུ་ཡག་པོ་རེ་རྙེད་ཀྱི་ཡོད།” ཅེས་བཤད།
ཥོམ་གྱིས་ཤོག་ལེ་རྣམས་མར་སྔོག་བཞིན་ཚིགས་བཅད་ཁག་ལ་ཞིབ་ལྟ་བྱས། མཚམས་
ཤིག་ལ་ཁོས་ཨོ། འདིར་གཅིག་འདུག འདི་ཧ་ཅང་ཡག ཆོས་ལུགས་ཀྱི་བྲོ་བས་ཁེངས་
འདུག'མི་དགེ་ཉེར་ཞི་ཉེས་ལྟུང་ཀུན་སེལ་བས།། ཁོང་ནི་དམ་པས་བྱིན་གྱིས་བརླབས་
པ་ལགས།།' འདི་ག་འདྲ་རེད། ཅེས་བཤད།
ཨ་མས་་དེ་ཧ་ཅང་ཡག་པོ་འདུག དེ་ཕྲིས་ཤོག" ཅེས་བཤད།
ཥོམ་གྱིས་ཚིག་དུམ་དེ་དལ་མོས་བྲིས། ཨ་མས་ཤིང་ཏོག་ལྡེ་གུའི་སྣོད་གཙང་མར་
བཀྲུས་ཤིང་སྐམ་པོར་ཕྱིས་པ་དང་། ཋོམ་གྱིས་དེའི་ཁ་གཅོད་དམ་པོར་གཅུས་ནས་གཅིག་
བྱས་ན་འདི་ཆོས་དཔོན་ལ་འབྲི་རུ་བཅུག་ན་འགྲིག་ཡོད་རྒྱུ་རེད།” ཅེས་བཤད།
ཨ་མས་དེ་མི་འགྲིག ཁོ་ཉེ་འབྲེལ་མ་རེད།" ཅེས་བཤད། ཁོ་མོས་དམ་བེ་ཁོའི་ལག་
ནས་བླངས་ཏེ་ནག་དུབ་བེར་ཡོད་པའི་རས་གུར་གྱི་ནང་དུ་འཁྱེར། ཁོ་མོས་པུར་ཐུམ་གྱི་
ཁབ་གཟེར་ལྷོད་ནས་སིལ་སྤགས་ཀྱི་དམ་བེ་དེ་ཁོའི་གྲང་ཤུར་ཤུར་གྱི་ལག་པའི་འོག་
ཏུ་བཅུག་རྗེས། ཁབ་གཟེར་གྱིས་པུར་ཐུམ་ཕྱིར་དམ་པོར་གཟེར། དེ་རྗེས་ཁོ་མོ་མེ་ཕུང་གི་
འགྲམ་དུ་ཕྱིར་སོང་།
སྐྱེས་པ་ཚོ་དུར་ས་ནས་ཕྱིར་སླེབས་ཤིང་། ཁོ་ཚོའི་གདོང་ལས་རྔུལ་ཆུའི་འོད་མདངས་
འཕྲོ་བཞིན་འདུག ཨ་ཕས་" ཡ། ད་འགྲོ” ཞེས་བཤད་རྗེས། ཁོ་དང་ཇོན། ནོ་ཡ་དང་ཨལ་
བཅས་རས་གུར་གྱི་ནང་དུ་འཛུལ་ཞིང་། ཁོ་ཚོས་ཁབ་གཟེར་གྱིས་གཟེར་བའི་ཐུམ་སྒྲིལ་
རིང་པོ་དེ་གཞུང་དུ་བླངས་ནས་སྒོ་ཁར་འཁྱེར་ཡོང་། ཁོ་ཚོས་དེ་དུར་དོང་ཡོད་སར་འཁྱེར་
རྗེས། ཨ་ཕ་ས་དོང་ནང་དུ་བབས་ནས་ཐུམ་སྒྲིལ་དེ་ལག་པས་བླངས་ཏེ་ས་ཐོག་ཏུ་འཇམ་
པོས་བཞག ཨ་ཁུ་ཇོན་གྱིས་ལག་པ་བསྲིངས་ནས་ཨ་ཕ་ས་དོང་ལས་ཕྱིར་འཐེན། ཨ་ཕས་
“ ཨ་ཕྱི་ཅི་ལྟར་བྱེད་རྒྱུ་ཡིན་ནམ།” ཞེས་དྲིས།
་ངསས་གཅིག་བལྟ་དང་།” ཞེས་བཤད་རྗེས་ཁོ་མོ་ཕར་ཕྱོགས་ཀྱི་མལ་གདན་
ཡོད་སར་སོང་ནས། བུད་མེད་བགྲེས་སོང་འདི་ལ་ཡུད་ཙམ་རིང་བལྟས་ཤིང་། དེ་ནས་ཁོ་
མོ་དུར་སར་ཕྱིར་ཡོང་ནས་ཁོ་མོ་གཉིད་འདུག གཅིག་བྱས་ན་ཁོ་མོས་ང་ལ་འདིའི་ཐད་
འཁང་ར་བྱེད་སྲིད་མོད། འོན་ཀྱང་། ངས་ཁོ་མོ་གཉིད་ལས་བསླང་རྒྱུ་མིན། ཁོ་མོ་ཐང་ཆད་
ཡོད་པ་རེད།” ཅེས་བཤད།
ཨ་ཕས་"ཆོས་དཔོན་ཁོང་གང་དུ་ཕྱིན་སོང་། ང་ཚོས་གསོལ་འདེབས་སྨོན་ལམ་ཞིག་
འདོན་དགོས།” ཞེས་བཤད།
ཁོམ་གྱིས་“ངས་ཁོ་རང་གཞུང་ལམ་གྱི་མར་ཕྱོགས་སུ་འགྲོ་བཞིན་པ་མཐོང་བྱུང་། ཁོ་
དེང་སང་གསོལ་འདེབས་སྨོན་ལམ་རྒྱག་རྒྱུར་དགའ་ཡི་མེད།” ཅེས་བཤད།
"གསོལ་འདེབས་བྱེད་རྒྱུར་མི་དགའ་ཨེ།
ཁོམ་གྱིས་རེད། ཁོ་རང་དེང་སང་ཆོས་དཔོན་མ་རེད། དེ་བས་ཁོས་རང་ཉིད་ཆོས་
དཔོན་མིན་བཞིན་དུ་ཡིན་མདོག་བསྟན་ནས་མི་ལ་མགོ་སྐོར་བཏང་ན་འགྲིག་གི་མ་རེད་
བསམ་གྱི་ཡོད་པ་རེད། ངས་བལྟས་ན་ཁོས་གཅིག་གིས་ཁོ་ལ་གསོལ་འདེབས་བྱོས་ཤོག་
ཟེར་རྒྱུ་རེད་སྙམ་ནས་ཕར་བྲོས་སོང་བ་ཡིན་རྒྱུ་རེད།” ཅེས་བཤད།
ཁ་སེ་ཁུ་སིམ་པོར་ཚུར་སླེབས་ཤིང་། ཁོས་ཋོམ་གྱི་སྐད་ཆ་གོ་ནས་ང་བྲོས་སོང་བ་
མིན། ངས་ཁྱེད་ཚོར་རོགས་རམ་བྱེད་ཆོག འོན་ཀྱང་། ངས་ཁྱེད་ཚོར་མགོ་སྐོར་གཏོང་མི་
ནུས།" ཞེས་བཤད།
ཨ་ཕས་“ཁྱོད་ཀྱིས་ཚིག་འགའ་གསུང་ཨེ་ཐུབ། སྔོན་ཆད་ང་ཚོའི་ཁྱིམ་ཚང་ནང་དུ་
སྐྱེལ་ཚིག་མེད་པར་དུར་འཇུག་བྱེད་སྲོལ་མེད།” ཅེས་བཤད།
ཆོས་དཔོན་གྱིས་ངས་བཤད་ཆོག" ཅེས་བཤད།
ཁོན་ནེ་ཡིས་རོ་སི་ཤ་རོན་དུར་སའི་འགྲམ་དུ་ཁྲིད་ཡོང་མོད། འོན་ཀྱང་། ཁོ་མོར་འགྲོ་
འདོད་དེ་འདྲ་མེད། ཁོན་ནེ་ཡིས་ཁྱོད་ཡོང་དགོས། ཁྱོད་མ་ཡོང་ན་དེ་ནི་མ་གུས་པའི་
སྤྱོད་པ་རེད། ཅུང་ཙམ་མ་གཏོགས་མི་འགོར།" ཞེས་བཤད།
མེ་ཕུང་གི་འོད་དེ་ལྷན་དུ་འདུས་པའི་མི་ཚོགས་ཀྱི་སྟེང་དུ་ཕོག་པས། ཁོ་ཚོའི་གདོང་
དང་མིག་ཟུང་གསལ་པོར་མངོན། འོན་ཀྱང་།དེས་ཁོ་ཚོའི་གྱོན་གོས་ནག་པོ་ཁག་གི་སྟེང་
དུ་སྣང་བ་སྟེར་མ་ཐུབ། ཚང་མས་ཞྭ་མོ་ཕུད་ནས་ཡོད་ཅིང་། མེ་ཕུང་གི་འོད་རླབས་དེ་ཁོ་
ཚོའི་ཐོག་ཏུ་མཆོང་ལྡིང་བྱེད།
ཁ་སེ་ཡིས་“ངས་སྐད་ཆ་ཐུང་ཐུང་ཞིག་བཤད། ཅེས་བཤད་ནས་རང་ཉིད་ཀྱི་མགོ་བོ་
བྲང་ཁར་སྒུར་བ་ན། གཞན་པ་ཚོས་ཀྱང་ཁོའི་རྗེས་སུ་འབྲངས་ནས་དེ་ལྟར་བྱས། ཁ་སེ་
ཡིས་བབས་ཆགས་པའི་སྒོ་ནས་”རྒན་པོ་ཁོང་གིས་མི་ཚེ་ཧྲིལ་པོ་ཞིག་བསྐྱལ་ནས། དེ་རིང་
མི་ཚེ་དེའི་མཇུག་བསྡུས་པ་རེད། དེ་ཡག་པོ་ཞིག་ཡིན་ནམ་སྡུག་པོ་ཞིག་ཡིན་ངས་མི་ཤེས།
འོན་ཀྱང་། དེ་གནད་འགག་མ་རེད། ཁོ་རང་གིས་མི་ཚེ་ཞིག་བསྐྱལ་བ་རེད་ལ། དེ་གཙོ་བོ་
རེད། ད་ལྟ་ཁོ་གྲོངས་སོང་མོད། དེ་གལ་ཆེན་མ་རེད། མི་ཞིག་གིས་སྙན་ངག་ཅིག་གྱེར་བ་
དྲན་གྱི་འདུག་ལ། ཁོས་ཟེར་ན།'གསོན་པོར་འཚོ་ནས་ཡོད་པ་ཚང་མ་མཆོག་རེད། ཅེས་
བཤད་མྱོང་། ཐོག་མར་དེའི་དོན་ལ་བསམ་བློ་གཏོང་དགོས་བྱུང་ལ། ཅུང་མ་འགོར་བར་
སྙན་ངག་འདིའི་བསྟན་དོན་ནི་ཚིག་ངོས་ལས་ཀྱང་གཏིང་ཟབ་པ་ཚོར་བྱུང་། ངས་མི་ཤི་
བོ་ཞིག་གི་དོན་དུ་གསོལ་བ་འདེབས་མི་བསམ། ཁོ་ལ་མཚོན་ན་གནད་དོན་ཅི་ཡང་ཡོད་
པ་མ་རེད། ཁོ་རང་ལ་བསྒྲུབ་དགོས་པའི་བྱ་བ་གཅིག་ཡོད་ལ། བྱ་བ་དེ་ནི་ཁོའི་མདུན་དུ་
གྲ་སྒྲིག་བྱས་ནས་བཤམས་ཡོད། དེ་སྒྲུབ་སྟངས་ལའང་ཐབས་ལམ་གཅིག་མ་གཏོགས་མེད།
ང་ཚོ་ལ་མཚོན་ནའང་། ང་ཚོར་ཡང་བྱ་བ་བསྒྲུབ་རྒྱུ་རེ་ཡོད་པ་རེད། འོན་ཀྱང་། དེ་སྒྲུབ་
སྟངས་ཐབས་ལམ་མི་འདྲ་བ་སྟོང་ཕྲག་ཡོད་ལ། ང་ཚོས་གང་ཞིག་འདེམས་དགོས་ཤེས་ཀྱི་
མེད། གལ་སྲིད་གསོལ་བ་འདེབས་དགོས་ན། ངས་ནི་ལམ་བུ་གང་ཞིག་འདེམས་དགོས་
མི་ཤེས་པའི་ཡུལ་མི་ང་ཚོའི་དོན་དུ་གསོལ་བ་འདེབས་རྒྱུ་ཡིན། ཨ་མེས་འདི་ལ་མཚོན་ན།
ཁོའི་ལམ་བུ་ནི་ཐད་ཀར་དྲང་མོ་རེད། ཡ། ད་ཁོ་བཀབ་ནས། ཁོ་ལ་རང་ཉིད་ཀྱི་ལས་ཀ་
མགོ་རྩོམ་དུ་ཆུག” ཅེས་བཤད་རྗེས་ཁོས་མགོ་བོ་ཡར་བཀྱགས།
ཨ་ཕས་ཨ་སྨོན”ཞེས་བཏོན་པ་དང་།གཞན་པ་ཚོས་ཀྱང་ཁ་མུག་མུག་གིས་“ཨ་སྨོན།”
ཞེས་བཟློས། དེ་ནས་ཨ་ཕས་སྦྱག་མའི་ནང་དུ་ས་སྐེད་ཙམ་བླངས་ནས། མུན་ནག་གི་ས་
དོང་ནང་དུ་བདལ། དེ་ནས་ཁོས་སྦྱག་མ་དེ་ཨ་ཁུ་ཇོན་གྱི་ལག་ཏུ་བཞག་ཅིང་། ཇོན་གྱིས་
ཀྱང་ས་སྦྱག་མ་གང་བླུགས། དེ་ནས་སྦྱག་མ་དེ་རེ་རེ་བཞིན་སྤྲད་ནས། སྐྱེས་པ་རེ་རེར་རང་
ཉིད་ཀྱི་རེས་སྐལ་ཐོབ་པའི་བར་དུ་བརྒྱུད་སྤྱོད་བྱས། དེ་ལྟར་སྐྱེས་པ་རེ་རེས་རང་ཉིད་ཀྱི་
འགན་ཁུར་དང་ཐོབ་ཐང་བླངས་ཚར་པ་ན། ཨ་ཕས་འགྲམ་གྱི་ས་ཕུང་གི་སྟེང་དུ་དམག་
སྣ་དྲངས་ནས། ས་དོང་དེ་མྱུར་མོས་བཀང་ཅི་ཐུབ་བྱས། བུད་མེད་ཚོ་ཕྱིར་མེ་ཕུང་གི་རྩ་རུ་
དགོང་ཟས་ལ་ལྟ་རྟོག་བྱེད་དུ་སོང་། རུ་ཐེ་དང་ཝིན་ཧྥིལད་གཉིས་ཀྱིས་ད་དུང་ཡང་ཧད་དེ་
བལྟས་འདུག
རུ་ཐེ་ཡིས་བབས་ཆགས་པོའི་སྒོ་ནས་"ཨ་མེས་དེའི་འོག་ཏུ་ཡོད་པ་རེད། ཅེས་བཤད་
པ་ན། ཝིན་ཧྥིལད་ཀྱི་འཇིགས་སྐྲག་གིས་གང་བའི་མིག་ཟུང་གིས་ཁོ་མོར་བལྟས་ཤིང་། དེ་
ནས་ཕར་མེ་ཕུང་གི་འགྲམ་དུ་བརྒྱུགས་སོང་ནས་སར་བསྡད་དེ་ངུ་སིག་བྱས།
ཨ་ཕས་ས་དོང་གི་སྐེད་ཙམ་བཀང་རྗེས། དབུགས་ཧལ་ཧལ་དུ་ལེན་བཞིན་ལངས་ནས་
བསྡད་བྱུང་ལ། ཨ་ཁུ་ཇོན་གྱིས་དེའི་ལྷག་མ་དེ་འགྲུབ་པར་བྱས། རྔོན་གྱིས་བང་སོའི་ས་
ཕུང་ལ་བཟོ་དབྱིབས་འདོན་བཞིན་པའི་སྐབས་སུ། ཋོམ་གྱིས་ཁོ་ལ་ལས་མཚམས་འཇོག་
ཏུ་བཅུག་ནས་ལྟོས་དང་། གལ་སྲིད་ང་ཚོས་བང་སོའི་ས་ཕུང་ཞིག་བརྩིགས་པ་ཡིན་ན།
ཁོ་ཚོས་ལམ་སེང་འདི་དྲུས་འཇོག་གི་རེད། དེ་བས་ང་ཚོས་འདི་སྦས་དགོས། ང་ཚོས་འདི་
ས་ངོས་དང་སྙོམས་པ་བྱས་ནས། དེའི་སྟེང་དུ་རྩྭ་སྐམ་དགབ་འཇོག ང་ཚོས་དེ་ལྟར་མི་བྱེད་
ཀ་མེད་རེད། ཅེས་བཤད།
ཨ་ཕས་ངས་དེ་ཐད་ལ་བསམ་བློ་བཏང་མི་འདུག སྤྱིར་དུར་སའི་སྟེང་དུ་བང་སོ་མ་
བསླངས་ན་འགྲིག་གི་ཡོད་པ་མ་རེད།” ཅེས་བཤད།
ཁོམ་གྱིས་“ཐབས་ཤེས་མི་འདུག དེ་མ་གཏོགས་ཁོ་ཚོས་ལམ་སེང་ཁ་བསྔོག་རྒྱུ་རེད་ལ།
དེ་དུས་ང་ཚོ་ཁྲིམས་དང་འགལ་བ་ལྷང་ལ་འབུད་ཀྱི་རེད། ང་ཁྲིམས་དང་འགལ་ན་ཁྲིམས་
ཆད་ཅི་འདྲ་ཡིན་པ་ཁྱོད་ཀྱིས་ཤེས་རྒྱུ་རེད། ཅེས་བཤད།
ཨ་ཕས་རེད་ཡ། དེ་ངས་བརྗེད་འདུག"ཅེས་བཤད་རྗེས་ཇོན་གྱི་ལག་ནས་སྦྱག་མ་ཚུར་
བླངས་ནས་ས་ཕུང་དེ་ཕར་འདེད་ཚུར་འདེད་བྱས་ཏེ། ས་ངོས་དང་སྙོམས་པ་བྱས་རྗེས་
"དགུན་ཁར་སླེབས་དུས་འདི་ནང་དུ་ཉིལ་རྒྱུ་རེད།" ཅེས་བཤད།
ཁཱོམ་གྱིས་་དེ་ལ་ཐབས་ཤེས་མི་འདུག དགུན་ཁར་སླེབས་དུས་ང་ཚོ་ས་ཐག་རིང་མོ་
ཞིག་ཏུ་སླེབས་ཡོད་རྒྱུ་རེད། འཇགས་འཇགས་ཡག་པོ་བཏང་ནས་སྟེང་དུ་རྩྭ་སྐམ་གྱིས་
ཁོབ་ཅིགཅེས་བཤད།
ཕག་ཤ་དང་ཞོག་ཁོག་ཚོས་པ་ན། ཁྱིམ་ཚང་གཉིས་ཀའི་བཟའ་མི་ཚང་མ་ཐང་ལ་
བསྡད་ནས་དགོང་ཟས་ཟོས། ཁོ་ཚོ་ཁ་ཁུ་སིམ་པོ་རེད་ལ། ཚང་མས་མེ་ཕུང་གི་ཁྲོད་དུ་ཅེར་
ནས་གདའ། ཝིལ་སོན་གྱིས་ཕག་ཤ་དུམ་བུ་ཞིག་སོ་ཡིས་འཐོག་བཞིན། ཡིད་མགུ་བའི་
དབུགས་རིང་ཞིག་བླངས་ནས་ཕག་ཤ་དངོས་གནས་ཞིམ་པོ་འདུག” ཅེས་བཤད།
ཨ་ཕས་ཨོ། ང་ཚོ་ལ་ཕག་གསར་གཉིས་ཡོད་ཅིང་། ང་ཚོས་དེ་གཉིས་ཟོས་བཞག་ན་
ཡག་པོ་ཡོད་རྒྱུ་རེད་བསམ་སོང་། དེ་བཙོང་ཡང་ཆེན་པོ་ཞིག་ཁུག་གི་མ་རེད། ཨ་མས་
བག་ལེབ་བཅའ་ཤེས་ལ། དོས་འཁོར་དུ་ཕག་ཤ་ལྕགས་ཟེའུ་གཉིས་ཡོད་པས། འདི་ལྟར་
འགྲུལ་བཞུད་བྱེད་པར་གོམས་སོང་ཚེ། ཡུལ་ལུང་ཀུན་ལ་ལྟ་སྐོར་བྱེད་བཞིན་སོང་ན་སྐྱིད་
པོ་འདྲ་ཡོད་རྒྱུ་རེད། ཁྱོད་ཚང་ལམ་ལ་ཆས་ནས་ག་ཚོད་ཅིག་འགོར་སོང་།" ཞེས་རང་ཉིད་
ཀྱི་གསལ་བཤད་དེ་དྲི་བ་ཞིག་གིས་མཇུག་བསྡུས།
ཝིལ་སོན་གྱིས་ལྕེ་ཡིས་སོ་བར་ལྡག་ནས་མིད་པར་མིད་རྗེས་ང་ཚོར་རླུང་རྟ་དེ་འདྲ་
མ་བརྒྱུགས། ང་ཚོ་ཕ་ཡུལ་དང་བྲལ་ནས་གཟའ་འཁོར་གསུམ་ཕྱིན་སོང་།" ཞེས་བཤད།
"ཨ་དཀོན་མཆོག་གཟི་བརྗིད་ཅན་པོ། ང་ཚོས་ཉིན་བཅུའི་ནང་ཚུན་དང་། ཡང་ན་དེ་
ལས་ཀྱང་སྔ་མོར་ཁ་ལི་ཧྥོར་ནེ་ཡ་མངའ་སྡེ་རུ་འབྱོར་འཆར་བྱས་ཡོད།"
ཨལ་གྱིས་ཚིག་མཚམས་བཅད་ནས་དེ་བཤད་དཀའ་མོ་རེད། ཨ་ཕ། དོས་ཁལ་འདི་
འདྲའི་ལྕི་མོ་ཞིག་འཁུར་ནས། གཅིག་བྱས་ན་ང་ཚོ་ནམ་ཡང་ཁ་ལི་ཧྥོར་ནེ་ཡ་མངའ་སྡེ་
རུ་སླེབས་རྒྱུ་མ་རེད། རི་བོ་འདྲ་བརྒལ་ནས་འགྲོ་དགོས་ཚེ་ལྷག་ཏུ་སླེབས་ཐབས་ཡོད་རྒྱུ་
མ་རེད།" ཅེས་བཤད།
ཁོ་ཚོ་མེ་ཕུང་གི་མཐའ་རུ་ཁུ་སིམ་མེར་གྱུར། ཁོ་ཚོའི་གདོང་པ་མར་གཏད་ཡོད་པའི་
རྐྱེན་གྱིས། མེ་འོད་ཀྱི་ཁྲོད་དུ་ཁོ་ཚོའི་སྐྲ་ལོ་དང་ཐོད་པ་གསལ་པོར་མངོན་ཞིང་། མེ་འོད་
ཀྱི་བ་གམ་ཆུང་ཆུང་གི་ཡར་ཐོག་ཏུ། དབྱར་ཁའི་སྐར་མ་རྣམས་ཁ་ཐོར་ཡ་ཐོར་དུ་འཚེར།
ད་ལྟ་ཉིན་དཀར་གྱི་ཚ་དྲོད་དེ་ཡང་རིམ་གྱིས་ཉམས་བཞིན་འདུག མེ་ཕུང་ནས་ཕར་ཕྱོགས་
ཙམ་ན། ཨ་ཕྱི་རང་ཉིད་ཀྱི་མལ་གདན་སྟེང་ནས་ཁྱི་ཕྲུག་ཅིག་དང་འདྲ་བར་ངུ་ཟུག་ཡང་
མོ་ཞིག་བྱས་བྱུང་བས། མགོ་བོ་ཚང་མ་ཁོ་མོའི་ཕྱོགས་སུ་འཁོར།
ཨ་མས་"རོ་སི་ཤ་རོན། རིགས་བཟང་མ། ཕར་སོང་ནས་ཨ་ཕྱི་དང་ལྷན་དུ་ཉོལ། ད་ལྟ་
ཁོ་མོར་ཁེན་ས་ཞིག་དགོས་ཀྱི་ཡོད་པ་རེད། ཁོ་མོས་ད་ལྟ་དལ་མོར་ཚོར་ཡོང་གི་ཡོད་པ་
རེད ཅེས་བཤད།
རོ་སི་ཤ་རོན་ཡར་ལངས་ནས་ཕར་ཕྱོགས་ཀྱི་མལ་གདན་གྱི་ཕྱོགས་སུ་སོང་ནས་ཨ་ཕྱི་
རྒན་མོའི་འགྲམ་དུ་ཉལ། རོ་སི་ཤ་རོན་དང་ཨ་ཕྱི་གཉིས་ཀྱིས་མལ་གདན་སྟེང་ནས་ཕན་
ཚུན་ལ་སྐད་ཆ་ཤུབ་པུར་བཤད་ཅིང་། ཁོ་ཚོས་མུག་མུག་ཏུ་བཤད་པའི་སྐད་ཆ་དམའ་མོ་
དེ་མེ་ཕུང་གི་ཕྱོགས་སུ་འཁྱམས་ནས་ཡོང་།
ནོ་ཡ་ཡིས་ཡ་མཚན་ཞིག་ནི། ད་ཐེངས་ཨ་མེས་གྲོངས་པ་འདིས་ང་ལ་ཚོར་བ་མི་འདྲ་
བ་ཅི་ཡང་མ་བྱིན། ངའི་སེམས་སྔོན་མ་ལས་ལྷག་ཏུ་སྡུག་རྒྱུ་མི་འདུག” ཅེས་བཤད།
ཁ་སེ་ཡིས་ཚང་མ་གཅིག་པ་རེད། ཨ་མེས་དང་ཁང་རྙིང་། ཁོ་ཚོ་ངོ་བོ་གཅིག་པ་རེད།
ཅེས་བཤད།
ཨལ་གྱིས་"འདི་ནི་ཅི་འདྲའི་ཡིད་ཕངས་པ་ཞིག་རེད་ཨང་། ཁོས་ནམ་རྒྱུན་ང་ཚོ་ཁ་
ལི་ཧྥོར་ནེ་ཡ་མངའ་སྡེ་རུ་སླེབས་ཚེ་རང་ཉིད་ཀྱིས་ཅི་ཞིག་བྱེད་རྒྱུའི་སྐོར་བཤད་ཀྱི་ཡོད།
རྒུན་འབྲུམ་མགོ་ཐོག་ཏུ་བཙིར་ནས་སིལ་ཁུ་རྣམས་སྨ་རའི་ཁྲོད་དུ་བཞུར་དུ་འཇུག་རྒྱུ་
ཡིན་ཟེར་བ་ལྟ་བུའི་སྐད་ཆ་ནམ་རྒྱུན་བཤད་ཀྱི་ཡོད།" ཅེས་བཤད།
ཁ་སེ་ཡིས་དེ་ནི་ཁོས་ནམ་རྒྱུན་རྩེད་མོ་བརྩེས་པ་ཙམ་རེད། ངས་བལྟས་ན་ཁོས་ཤེས་
ཡོད་རྒྱུ་རེད། ཁོས་ཤེས་ཡོད་རྒྱུ་རེད། ཁྱོད་ཚོས་གང་ཞིག་ནས་མི་ཚེ་གསར་པ་ཞིག་མགོ་
རྩོམ་ན་ཆོག་མོད། འོན་ཀྱང་། ཨ་མེས་ལ་མཚོན་ན། ཁོའི་མི་ཚེ་ནི་རྫོགས་ཟིན་པ་རེད་
ལ་ཁོས་ཀྱང་དེ་ཤེས་ཡོད་རྒྱུ་རེད། ཨ་མེས་དེ་རིང་གྲོངས་པ་མ་རེད། ཁྱོད་ཚོས་ཁོང་ཉིད་
རང་ཉིད་ཀྱི་ས་གཞིས་དང་ཁ་འབྲལ་དུ་བཅུག་པའི་སྐད་ཅིག་དེ་ཉིད་ནས་བཟུང་ཁོང་རང་
གྲོངས་ཟིན་པ་རེད ཅེས་བཤད།
ཨ་ཕས་དངོས་གནས་རེད་དམ།” ཞེས་འཛེར་སྐད་ཀྱིས་དྲིས།
ཁ་སེ་ཡིས་མ་རེད། ཨོ། ཁོས་དབུགས་ལེན་བཞིན་ཡོད། འོན་ཀྱང་། ཁོ་གྲོངས་ཟིན་པ་
རེད། ཁོང་དང་ས་གཞིས་གཉིས་ཀ་ངོ་བོ་གཅིག་ཡིན་པ་དང་། ཁོས་དེ་ཤེས་ཡོད་པ་རེད།”
ཞེས་བཤད།
ཨ་ཁུ་ཇོན་གྱིས་“ཁྱོད་ཀྱིས་ཁོ་གྲོངས་བཞིན་པ་ཤེས་ཡོད་དམ།” ཞེས་བཤད།
ཁ་སེ་ཡིས་་ཤེས་ཡོད། དེ་ངས་ཤེས་ཡོད།" ཅེས་བཤད།
ཇོན་གྱིས་ཁོའི་གདོང་ལ་ཡུད་ཙམ་རིང་མིག་ཧུར་རེར་བལྟས་རྗེས། གདོང་ལ་འཇིགས་
སྐྲག་གི་རྣམ་པ་ཞིག་སྐྱེས་ནས་འོན་ཀྱང་། ཁྱོད་ཀྱིས་སུ་གཅིག་ལའང་མ་བཤད་པ་ཡིན་
ནམ།” ཞེས་དྲིས།
ཁ་སེ་ཡིས་བཤད་ནས་ཅི་ཕན་ནམ།” ཞེས་ཕྱིར་དྲིས།
"ང་ཚོས། ང་ཚོས་ཐབས་ཤེས་འདྲ་བཏོན་ཡོད་སྲིད།
“ཐབས་ཤེས་ཅི་ཞིག་བཏོན་ཡོད་སྲིད་དམ།"
ངས་མི་ཤེས། འོན་ཀྱང་། ...”
ཁ་སེ་ཡིས་"ཨུན་ཧུན། ཁྱོད་ཚོས་ཅི་ཡང་བྱེད་མི་ཐུབ། ཁྱོད་ཚོའི་འགྲོ་ལམ་ནི་ཡོངས་
སུ་གཏན་འཁེལ་ཟིན་ཞིང་། འགྲོ་ལམ་དེ་ཨ་མེས་དང་འབྲེལ་བ་གཏན་ནས་མེད། ཁོས་
སྡུག་བསྔལ་མྱངས་མེད། ད་ནངས་ཀྱི་དེ་ལས་སྡུག་བསྔལ་གཞན་མྱངས་མེད། ཁོ་རང་
རང་ཉིད་ཀྱི་ས་གཞིས་ཀྱི་སྟེང་ནས་འདུག་རྒྱུ་རེད། ཁོ་རང་ས་གཞིས་དང་ཁ་འབྲལ་ཐུབ་
ཀྱི་མེད།” ཅེས་བཤད།
ཨ་ཁུ་ཇོན་གྱིས་དབུགས་རིང་ལྕི་མོ་ཞིག་བླངས།
ཝིལ་སོན་གྱིས་“ང་ཚོས་ཀྱང་ངའི་གཅེན་པོ་ཝིལ་ཤུལ་ནས་བསྐྱུར་དགོས་བྱུང་།”ཞེས་
བཤད་པས། ཚང་མའི་མགོ་བོ་ཁོའི་ཕྱོགས་སུ་འཁོར། ངེད་གཉིས་ཀ་རང་ལོ་བཞི་བཅུ་ཞེ་
གྲངས་ཀྱི་མི་ཡིན་ལ། ཁོ་ང་ལས་ལོ་ན་ཆེ། ཁོས་སྔོན་ཆད་རླངས་འཁོར་རྩ་བ་ནས་བསྐོར་
མྱོང་མེད། ང་ཚོ་གྲོང་རྡལ་ནང་དུ་སོང་ནས་འཚོང་ཐུབ་པ་ཚང་མ་བཙོངས་པ་ཡིན། ཝིལ་
གྱིས་རླངས་འཁོར་ཞིག་ཉོས་བྱུང་ལ། དེ་ནས་ཁོ་ཚོའི་གཞོན་ནུ་ཞིག་གིས་ཁོ་ལ་རླངས་
འཁོར་སྐོར་སྟངས་ཁྲིད་སྟོན་བྱས། ང་ཚོ་ལམ་ལ་འབུད་རྒྱུ་བྱས་ཡོད་པའི་ཉིན་དེའི་སྔ་
ཉིན་གྱི་ཕྱི་དྲོར། ཝིལ་དང་ཨ་ནེ་མིན་ནེ་གཉིས་ཀ་རླངས་འཁོར་སྐོར་སྟངས་སྦྱོང་བརྡར་
བྱེད་དུ་སོང་བ་རེད། ཁོ་ཚོ་གཞུང་ལམ་སྟེང་ནས་གུག་དཀྱོག་ཅིག་ལ་སླེབས་པ་ན། ཝིལ་
གྱིས། 'ཨོ་ཨོ་ཨོ།' ཞེས་ཟེར་ནས་རླངས་འཁོར་གྱི་ཁ་ཧོབ་ཀྱིས་བཀག་སྟེ། སྒོ་ར་ཐད་ལ་
གཤགས་ནས་སོང་ཞིང་། དེ་ནས་ཁོས། ་ཨོ། ལྟས་ངན།' ཞེས་ཟེར་བཞིན་སྣུམ་སྒོ་ཤུགས་
ཀྱིས་མནན་པས། རླངས་འཁོར་གྲོག་རོང་གི་ནང་དུ་བརྒྱུགས་པ་རེད། ད་དེ་རེད། དེ་ནས་
བཙོང་རྒྱུའི་ཅ་ལག་མེད་ལ་རླངས་འཁོར་ཡང་མེད་པར་གྱུར། འོན་ཀྱང་། འདི་ཚང་མ་
ཁོ་རང་ཉིད་ཀྱི་སྐྱོན་རེད། དཀོན་མཆོག་ངོ་སོ་བསྟོད། ཁོ་རང་ཁོང་ཁྲོ་ཧ་ཅང་ལངས་ཡོད་
པའི་རྐྱེན་གྱིས། ང་ཚོ་དང་མཉམ་དུའང་མ་ཡོང་བར་ནམ་རྒྱུན་སྡིགས་དམོད་བྱེད་བཞིན་
བསྡད་ཡོད།”
‘ད་ཁོས་ཅི་བྱེད་རྒྱུ་རེད་དམ།
མི་ཤེས། ཁོ་རང་ཁོང་ཁྲོ་ལངས་དྲགས་པས་འཆར་གཞི་འཐེན་བའི་བསམ་བློ་ཡང་མི་
འདུག ང་ཚོས་ཀྱང་མུ་མཐུད་དུ་སྒུག་མ་ཐུབ། ང་ཚོར་ལམ་ལ་ཆས་བྱེད་དུ་སྒོར་མོ་བརྒྱད་
ཅུ་གྱ་ལྔ་མ་གཏོགས་མེད་པས། མུ་མཐུད་དུ་བསྡད་ན་དེ་བགོ་བཤའ་ནི་རྒྱག་མི་ཐུབ། འོན་
ཀྱང་། རྗེས་སོར་སྒོར་མོ་ནི་གང་ལྟར་ཟད་སོང་། ལེ་དབར་བརྒྱ་ལྷག་མ་སོང་བའི་མཚམས་
སུ་རླངས་འཁོར་གྱི་གཞུག་གི་སོ་འཁོར་ཆག་སོང་ལ། དེ་ཞིག་གསོ་བྱེད་པར་སྒོར་མོ་སུམ་
ཅུ་བཏང་བ་རེད། དེ་ནས་འཁོར་ལོ་ཞིག་ཉོ་དགོས་བྱུང་ལ། རླངས་འཁོར་གྱི་མེ་ཆར་ཡང་
གས་ཁ་བརྒྱུགས། དེའི་སྟེང་དུ་ད་དུང་ངའི་ཆུང་མ་ས་རེ་ན་བ་རེད། དེར་བརྟེན་ང་ཚོས་
ཉིན་བཅུ་ལ་སྒུག་པ་ཡིན། ད་ཐེངས་འཁོར་ཆག་འདི་ཡང་བསྐྱར་ཆག་སོང་ལ། ད་ལྟ་སྒོར་
མོ་ནི་ཇེ་ཉུང་ཇེ་ཉུང་རེད། དེ་བས་ང་ཚོ་ཁ་ལི་ཧྥོར་ནེ་ཡ་མངའ་སྡེ་ལ་ནམ་ཞིག་ལ་སླེབས་
ཐུབ་མིན་མི་ཤེས། ངས་རླངས་འཁོར་ཞིག་གསོ་བྱེད་སྟངས་ཤེས་རྒྱུ་ན་འགྲིག་ཡོད་མོད།
འོན་ཀྱང་། ངས་རླངས་འཁོར་གྱི་ཐད་ནས་ཅི་ཡང་་མི་ཤེས།"
ཨལ་གྱིས་གཟབ་ནན་གྱི་སྒོ་ནས་གནད་དོན་ཅི་ཞིག་རེད།” ཅེས་དྲིས།
། ཁོ་རྩ་བ་ནས་འགུལ་རྒྱུ་མི་འདུག མེ་ཁ་རེ་གསོས་ཚེ་སྟུག་དྲི་རེ་བཏང་རྗེས་མེ་ཁ་
ཤི་འགྲོ། མཚམས་ལ་ལར་མེ་ཁ་སོས་མོད། འོན་ཀྱང་། འགྲོ་རྒྱུ་མ་བྱུང་གོང་ཡང་བསྐྱར་
དབུགས་ཕྱིར་ཆད་འགྲོ།
‘ འགུལ་ཙམ་བྱས་རྗེས་མེ་ཁ་ཤི་འགྲོ་བ་ཨེ་རེད།
"རེད་ཡ། ངས་སྣུམ་སྒོ་ཁ་ཚོད་ཕྱེས་རུང་མེ་ཁ་ཤི་ནས་འགྲོ་ཐུབ་ཀྱི་མི་འདུག དེ་ལྟར་ཇེ་
སྡུག་ནས་ཇེ་སྡུག་ཏུ་གྱུར་ནས། དེང་སང་མེ་ཁ་རྩ་བ་ནས་སོས་ཀྱི་མི་འདུག
ཨལ་གྱིས་གདེང་སྤོབས་དང་བསམ་བློ་སྨིན་པའི་ཉམས་ཀྱིས་“ངས་བལྟས་ན་ཁྱོད་ཀྱི་
སྣུམ་ལམ་ཞིག་འགག་ཡོད་རྒྱུ་རེད། ངས་ཁྱོད་ལ་སྣུམ་ལམ་གཤོང་རོགས་བྱེད།” ཅེས་བཤད།
ཨ་ཕས་ཀྱང་དགའ་སྤོབས་ཀྱི་ཉམས་དང་བཅས་“ཁོ་ལ་རླངས་འཁོར་ཐད་ལག་རྩག་
ཡག་པོ་ཡོད།" ཅེས་བཤད།
། དེས་ན་ངས་དངོས་གནས་ཐུགས་རྗེ་ཆེ་ཞུ་རྒྱུ་ཡིན། དངོས་གནས་ཡིན། མི་ཞིག་
ཡིན་ན་འདི་ལྟ་བུའི་ཞིག་གསོའི་ཐད་ཅི་ཡང་མི་ཤེས་དུས། རང་ཉིད་བྱིས་པ་བསམ་མེད་
ཅིག་ཡིན་པའི་སྣང་བ་སྟེར། ང་ཚོ་ཁ་ལི་ཧྥོར་ནེ་ཡ་མངའ་སྡེ་རུ་འབྱོར་ཚེ། རླངས་འཁོར་
གསར་པ་ལེགས་པོ་ཞིག་ཉོ་རྒྱུ་ཡིན། གསར་པ་ཡིན་ན་ཆག་སྐྱོན་འབྱུང་ཅུང་དཀའ་རྒྱུ་
རེད
ཨ་ཕས་“ཁ་ལི་ཧྥོར་ནེ་ཡ་མངའ་སྡེ་རུ་འབྱོར་སོང་དུས་མི་སྐྱོན་ཏེ། འོན་ཀྱང་། གནད་
དོན་ནི་དེར་འབྱོར་ཐུབ་མིན་དེ་རེད། ཅེས་བཤད།
ཝིལ་སོན་གྱིས་‘ཨོ། དེ་ནི་དཀའ་ལས་མྱོང་རིན་ཡོད་པ་ཞིག་རེད། ངས་བརྡ་ཡིག་
ཅིག་མཐོང་བྱུང་ལ། བརྡ་ཡིག་དེའི་སྟེང་དུ་ཤིང་ཏོག་འཐོག་མཁན་དགོས་ཟེར་གྱི་འདུག་
ཅིང་། གླ་ཆ་ཡང་མཐོན་པོ་ཡོད་ཟེར། དེ་ཅི་འདྲ་ཡིན་པར་བསམ་བློ་ཞིག་ཐོངས་དང་། གྲིབ་
བསིལ་ལྡན་པའི་ཤིང་སྡོང་གི་འོག་ནས་ཤིང་ཏོག་འཐོག་བཞིན། མཚམས་ལ་ལར་ཤིང་ཏོག་
རེ་ཟོས་ནས། རེད་ཡ། དེ་གར་ཤིང་ཏོག་རྫོགས་མེད་ཅིག་ཡོད་པའི་རྐྱེན་གྱིས། ག་ཚད་ཟོས་
རུང་ཁོ་ཚོས་ཅི་ཡང་ཟེར་རྒྱུ་མ་རེད། གླ་ཆ་དེ་འདྲ་བཟང་དུས་རང་ཉིད་ལ་ས་ཞིང་ཆུང་
ཆུང་ཞིག་ཉོས་ནས་ལས་ཀ་ལས་ཏེ། ཡོང་འབབ་ལྷག་མ་གསོག་ཆོག འདི་ལྟར་སོང་ན་
ལོ་ངོ་ཁ་ཤས་ཀྱི་ནང་དུ་རང་ཉིད་ལ་དབང་བའི་ཁང་གཞིས་ཤིག་བརྩོན་ལེན་བྱེད་ཐུབ་
ངེས།” ཞེས་བཤད།
ཨ་ཕས་"བརྡ་ཡིག་དེ་ང་ཚོས་ཀྱང་མཐོང་སོང་། ངས་འདིར་གཅིག་འཁྱེར་ཡོད།” ཅེས་
ཟེར་བཞིན། ཁོས་རང་ཉིད་ཀྱི་ཁུག་མའི་ནང་ནས་ལྟེབས་ཆག་བརྒྱབ་པའི་ཤོག་ལྷེ་དམར་
སེར་ཞིག་བླངས། དེའི་སྟེང་དུ་སྣག་ཚ་ནག་པོ་ཅན་གྱི་ཡི་གེ་འདི་འདྲ་གཏགས་འདུག ཁ་

ལི་ཧྥོར་ནེ་ཡ་མངའ་སྡེ་རུ་སྲན་མ་འཐོག་མཁན་གླ་པ་དགོས་ཀྱི་ཡོད། དུས་ཚིགས་བཞི་
ཝིལ་སོན་གྱི་གདོང་ལ་སོམ་ཉིའི་རྣམ་པ་ཤར་ནས་“ཨོ། དེ་ངས་མཐོང་བ་དེ་རེད། དེ་
གཉིས་གཅིག་པ་གཅིག་རྐྱང་རེད། ཁྱོད་ཀྱིས་བལྟས་ན་ཁོ་ཚོར་དགོས་པའི་གླ་པ་བརྒྱད་
བརྒྱའི་གྲངས་ཀ་ལོན་ཨེ་ཡོད་དམ།”ཞེས་བཤད།
ཨ་ཕས་དེ་ནི་ཁ་ལི་ཧྥོར་ནེ་ཡ་མངའ་སྡེའི་ཆ་ཤས་ཆུང་ཆུང་ཙམ་རེད། མངའ་སྡེ་དེ་ནི་
རྒྱལ་ཡོངས་ཀྱི་མངའ་སྡེ་ཆེ་ཤོས་ཨང་གཉིས་པ་དེ་རེད། ཁོ་ཚོར་དགོས་པའི་གླ་པ་བརྒྱད་
བརྒྱའི་གྲངས་ཀ་ལོན་སོང་བའི་དབང་དུ་བཏང་རུང་། ས་གཞན་དུ་དགོས་ས་གང་མང་
ཡོད་རྒྱུ་རེད། ང་རང་གིས་ཤིང་ཏོག་འཐོག་འདོད། ཁྱོད་ཀྱིས་བཤད་པ་ལྟར། ཤིང་སྡོང་འོག་
ནས་ཤིང་ཏོག་འཐོག་རྒྱུའི་ལས་ཀ་འདི་ནི་ཐ་ན་བྱིས་པ་ཚོས་ཀྱང་སྒྲུབ་འདོད་པའི་ལས་
ཀ་ཞིག་རེད།” ཅེས་བཤད།
ཨལ་གློ་བུར་དུ་ཡར་ལངས་ནས་ཝིལ་སོན་ཚང་གི་ཁེབས་མེད་རླངས་འཁོར་གྱི་འགྲམ་
དུ་སོང་། ཁོས་འཕྲུལ་སྒམ་དུ་ཡུད་ཙམ་བལྟས་རྗེས་ཚུར་ཕྱིར་ཡོང་ནས་ཐང་ལ་བསྡད།
ཝིལ་སོན་གྱིས་“དེ་ཁྱོད་ཀྱིས་དོ་ནུབ་ཞིག་གསོ་བྱེད་ཐུབ་རྒྱུ་མ་རེད། ཅེས་བཤད།
"དེ་ངས་ཤེས། ངས་སང་ཉིན་ཞོགས་པར་བལྟ།
ཁྲོམ་གྱིས་རང་ཉིད་ཀྱི་གཅུང་པོ་ལ་ཞིབ་མོས་ལྟ་བཞིན་ངས་ཀྱང་དེ་ལྟར་བསམ་བཞིན་
ཡོད།" ཅེས་བཤད།
ནོ་ཡ་ཡིས་ཁྱོད་གཉིས་ཀྱིས་ཅི་ཞིག་བཤད་བཞིན་ཡོད།” ཅེས་དྲིས།
ཥོམ་དང་ཨལ་གཉིས་ཁུ་སིམ་པོས་ཕན་ཚུན་ལ་སྒུག «ཁྱོད་ཀྱིས་ཁོ་ཚོར་ཤོད་དང་།»
ཨལ་གྱིས་མཐར་ཐུག་དེ་ལྟར་བཤད།
ཨོ། དེ་གཅིག་བྱས་ན་འཆར་གཞི་ཡག་པོ་མིན་ཡང་སྲིད་ལ། དེ་ཨལ་གྱིས་བསམ་བཞིན་
པ་དང་གཅིག་མཚུངས་མིན་ཡང་སྲིད། གང་ལྟར་ངའི་བསམ་ཚུལ་ནི་འདི་འདྲ་ཡིན། ང་
ཚོའི་དོས་འཁོར་གྱི་དོས་ཁལ་ལྕི་དྲགས་འདུག འོན་ཀྱང་། ཝིལ་སོན་བཟའ་ཟླ་གཉིས་ཀྱི་
རླངས་འཁོར་དུ་འཚང་ཁ་མི་འདུག གལ་སྲིད་ང་ཚོའི་མི་འགའ་རེ་ཁོ་ཚོའི་རླངས་འཁོར་
ཆུང་བ་རུ་བསྡད་ཅིང་། ཁོ་ཚོའི་ཅ་ལག་ཡང་མོ་ང་ཚོའི་དོས་འཁོར་སྟེང་དུ་བརྩིགས་པ་
ཡིན་ན། ང་ཚོའི་རླངས་འཁོར་གྱི་འཐེན་འཕར་ལྷུ་ལག་ལ་ཆག་སྐྱོན་མི་འབྱུང་ལ། ལ་ངོས་
སུ་འགྲོ་དགོས་ཀྱང་མི་སྐྱོན། ང་དང་ཨལ་གཉིས་ཀ་རླངས་འཁོར་ཐད་ཆ་རྒྱུས་ཡོད་པའི་
རྐྱེན་གྱིས། ང་ཚོས་རླངས་འཁོར་ཆུང་བ་དེ་འགྲོ་ཐུབ་པར་ཁག་ཐེག་བྱེད་ཐུབ། ང་ཚོ་ལམ་
ཐོག་ནས་འགྲོགས་ནས་སོང་ན། ཕྱོགས་ཚང་མར་ཕན་ཐོགས་རྒྱུ་རེད།
ཝིལ་སོན་གྱིས་དགའ་སྤྲོ་དང་བཅས་དེ་ཆོག ང་ཚོ་དེ་ཐད་ལ་ཧ་ཅང་འཐད་པ་ཡོད།
དངོས་གནས་འཐད་པ་ཡོད། དེ་ཐོས་སོང་ངམ། ས་རེ།” ཞེས་བཤད།
ས་རེ་ཡིས་དེ་དོན་བཟང་ཞིག་རེད། འདི་ལྟར་བྱས་ན་ཁྱོད་ཚོར་དཀའ་ལས་ཤིག་མ་
རེད་དམ།" ཞེས་བཤད།
ཨ་ཕས་'ག་ལ་ག་ལ། དེར་དཀའ་ལས་ཅི་ཡང་མེད། དེ་ལྟར་བྱས་ན་ཁྱོད་ཚོས་ང་ཚོར་
རོགས་རམ་བྱས་པ་རེད་ཡ།” ཞེས་བཤད།
ཝིལ་སོན་རྒྱབ་ལ་དགྱེ་ཙམ་བྱས་ནས་དེ་མི་ཤེས་ཡ།” ཞེས་བཤད།
"ཅི་རེད། ཁྱོད་ལ་འཐད་པ་མེད་དམ།
"ཨ། ཁྱོད་ཀྱིས་བསམ་བློ་ཐོངས་དང་། ང་ཚོར་སྒོར་མོ་སུམ་ཅུ་རྩ་གྲངས་མ་་གཏོགས་
ལྷག་མེད་པས། དཀའ་ལས་མིན་རྒྱུ་ཞིག་གང་ན་ཡོད།
ཨ་མས་ཁྱོད་ཚོ་དཀའ་ལས་གང་ནས་ཡིན། ང་ཚོས་ཕན་ཚུན་ལ་རོགས་རམ་བྱས་
ནས། མཉམ་དུ་ཁ་ལི་ཧྥོར་ནེ་ཡ་མངའ་སྡེ་རུ་འགྲོ། ས་རེ་ཝིལ་སོན་གྱིས་ང་ཚོར་ཨ་མེས་
དུར་འཇུག་བྱེད་རོགས་བྱས་པ་མ་རེད་དམ ཞེས་བཤད་པས། ཁྱིམ་ཚང་གཉིས་ཀའི་
འབྲེལ་བའི་རང་བཞིན་ཇེ་གསལ་དུ་གྱུར།
ཨལ་གྱིས་སྐད་མགོ་མཐོན་པོས་"རླངས་འཁོར་ཆུང་བ་དེའི་ནང་དུ་མི་དྲུག་སྡོད་ཐུབ་
ལ། གལ་སྲིད་ང་ཁ་ལོ་བ་བྱས་པ་ཡིན་ན། དེའི་སྟེང་དུ་རོ་སི་ཤ་རོན་དང་ཁོན་ནེ། ཨ་ཕྱི་
བཅས་སྡོད་ཐུབ། དེ་ནས་ང་ཚོས་རླངས་འཁོར་ཆུང་བའི་སྟེང་གི་ཅ་ལག་ཆེན་པོ་ཁག་
བླངས་ནས་དོས་འཁོར་གྱི་སྟེང་དུ་བརྩིག་ཆོག དེ་ནས་ང་ཚོས་འདུག་ས་རེས་སྤོར་བྱས་
ཆོག ཅེས་བཤད་ཅིང་། ཁོའི་ཕྲག་སྟེང་ནས་གནོན་ཤུགས་ཆེན་པོ་ཞིག་བླངས་པའི་རྐྱེན་
གྱིས། ཁོས་སྐད་ཆ་བཤད་སྐབས་སྐད་མགོ་ཧ་ཅང་མཐོ།
ཁོ་ཚོས་ཁ་སྐྱེངས་པའི་རྣམ་པས་འཛུམ་དམུལ་བྱུང་ལ། མིག་ཟུང་གིས་ས་ཐོག་ཏུ་
བལྟས། ཨ་ཕས་མཛུབ་མོས་ཐལ་བ་སོབ་སོབ་ཀྱི་ས་སློག་བཞིན་“ ཨ་མས་ཚ་ལུ་མའི་སྡོང་
པོས་མཐའ་བསྐོར་བའི་ཁང་པ་དཀར་པོ་ཞིག་ཡོད་ན་འདོད་ཡོད། ཁོ་མོས་ལོ་ཐོའི་སྟེང་
གི་འདྲ་པར་ཆེན་པོ་ཞིག་ལས་ཁང་པ་དེ་འདྲ་ཞིག་མཐོང་བ་རེད། ཅེས་བཤད།
ས་རེ་ཡིས་གལ་སྲིད་ལམ་བར་ནས་ང་ཡང་བསྐྱར་ན་བ་ཡིན་ན། ཁྱོད་ཚོ་མུ་མཐུད་
དུ་སྔོན་ལ་འགྲོ་ཡི་འདུག་དགོས། དེ་དུས་ང་ཚོས་ཁྱེད་ཚོར་དཀའ་ལས་གཏོད་རྒྱུ་མིན།"
ཞེས་བཤད།
ཨ་མས་ས་རེ་ལ་ཞིབ་མོས་བལྟས་ཤིང་། སྐབས་དེར་ཁོ་མོས་བུད་མེད་འདིའི་ན་ཟུག་
གིས་གཙེས་པའི་མིག་ཟུང་དང་། ན་ཟུག་གིས་འཐམས་ནས་ན་ཟུག་གིས་སྐེམ་བཞིན་པའི་
ངོ་གདོང་བཅས་ཐོག་དང་པོར་མཐོང་བ་འདྲ། དེ་ནས་ཨ་མས་“གང་ལ་ཐུག་ཀྱང་ང་ཚོས་
ཁྱོད་ལ་རོགས་རམ་བྱེད། གཞན་ལ་དཀའ་ངལ་ཡོད་དུས། དེ་ལ་ཡ་ཁ་བྱེད་དགོས་ཞེས་
ཁྱོད་རང་གིས་བཤད་པ་མ་ཡིན་ནམ།” ཞེས་བཤད།
ས་རེ་ཡིས་ཁོ་མོའི་གཉེར་མས་གང་བའི་ལག་ཟུང་ལ་ཞིབ་མོས་ལྟ་བཞིན་ང་ཚོ་དོ་ནུབ་
ཅུང་གཉིད་ཐབས་བྱས་ན་བཟང་རྒྱུ་རེད།" ཅེས་བཤད་ནས་ཡར་ལངས།
ཨ་མས་ཨ་མེས་ཁོང་། ཁོང་གྲོངས་ནས་ལོ་ངོ་གཅིག་ཕྱིན་སོང་བའི་སྣང་བ་ལྟ་བུ་སྟེར།”
ཞེས་བཤད།
ཁྱིམ་ཚང་གཉིས་ཀའི་བཟའ་མི་ཚོ་རང་རང་ས་ནས་ལེ་ལོའི་གོམས་སྟབས་དང་བཅས་
གླལ་ཁ་བྱེད་བཞིན་ཉལ་དུ་སོང་། ཨ་མས་ཀྲིན་སྡེར་ཚང་མ་སྤྲུགས་སྤྲུགས་ཙམ་བྱས་རྗེས།
སྟེང་གི་ཞག་ཚི་རྣམས་གྲོ་ཕྱེའི་ཁུག་མར་ཕྱིས། གཞུང་ལམ་སྟེང་དུ་མི་སྐྱེལ་རླངས་འཁོར་
གྱི་རྒྱུག་གྲངས་ཇེ་ཉུང་དུ་གྱུར་སོང་མོད། འོན་ཀྱང་། དོས་འཁོར་ཆེན་པོ་ཁག་གིས་སྐབས་
དང་སྐབས་སུ་ལྡིར་སྒྲ་དང་བཅས་ས་གཞི་སྒུལ་བར་བྱེད། གྲོག་ཤུར་ནང་གི་རླངས་འཁོར་
གཉིས་ཀ་སྐར་འོད་འོག་ནས་མཐོང་ལ་མི་མཐོང་ཙམ་རེད། ཁྱིམ་ཚང་གཉིས་ཀའི་བཟའ་
མི་རྣམས་གཉིད་ཀྱི་ཞིང་དུ་བཞུད་སོང་བས། ཞིང་ཙིག་ཚོའི་སྤོབས་པ་ཇེ་ཆེར་སོང་ནས
མལ་གདན་ཁག་གི་བར་དུ་ཕར་རྒྱུག་ཚུར་རྒྱུག་བྱེད། སྐབས་དེར། ས་རེ་ཝིལ་སོན་ཁོ་ན་
གཉིད་ལས་སད་ནས་ཡོད། ཁོ་མོས་དགུང་སྔོན་གྱི་སྐར་ཚོགས་ལ་ལྟ་བཞིན། རང་ཉིད་ཀྱི་
གཟུགས་ཕུང་གིས་ན་ཟུག་ལ་ཁ་གཏད་འཇལ་བཞིན་ཡོད།

ལེའུ་བཅུ་བཞི་པ།

ནུབ་རྒྱུད་ཀྱི་ས་གཞི་ཆེན་མོ་འདི། ཆེས་ཐོག་མའི་འགྱུར་ལྡོག་གི་འོག་ནས་སྔངས་སྐྲག་སྐྱེ་
མགོ་བརྩམས་ཡོད། ནུབ་རྒྱུད་ཀྱི་མངའ་སྡེ་ཁག་ནི། འབྲུག་སྒྲས་འདྲོག་བསླངས་པའི་རྟ་ཕོ་
དང་འདྲ་བར་སྔངས་སྐྲག་སྐྱེ། ས་བདག་ཆེན་པོ་ཁག་གིས་འགྱུར་ལྡོག་ཅིག་འབྱུང་བཞིན་པ་
ཚོར་ནས་སྔངས་སྐྲག་སྐྱེ་ལ། འབྱུང་བཞིན་པའི་འགྱུར་ལྡོག་གི་ངོ་བོའི་ཐད་གོ་རྟོགས་ཏིལ་
འབྲུ་ཙམ་ཡང་མེད་པས། དེ་བས་ཀྱང་སྔངས་སྐྲག་སྐྱེ། ས་བདག་ཆེན་པོ་ཁག་གིས་ཁྱབ་
རྒྱ་ཇེ་ཆེར་འགྲོ་བཞིན་པའི་སྲིད་གཞུང་དང་། དབང་ཤུགས་ཇེ་ཆེར་འགྲོ་བཞིན་པའི་ངལ་
རྩོལ་པའི་མཐུན་ཚོགས་སོགས་སྐབས་འཕྲལ་གྱི་འགྱུར་ལྡོག་ཁག་ལ་རྒོལ་གྱི་ཡོད་ལ། དཔྱ་
ཁྲལ་གསར་པ་དང་འཆར་གཞི་གསར་པར་ཡང་རྒོལ་གྱི་ཡོད། ཁོ་ཚོས་རང་ཉིད་ཀྱིས་རྒོལ་
ཡུལ་འདི་ནི་འབྲས་བུ་ཡིན་པ་ལས་རྒྱུ་རྐྱེན་མིན་པ་ཤེས་ཀྱི་མེད། དེ་དག་ནི་འབྲས་བུ་ཡིན་
པ་ལས་རྒྱུ་རྐྱེན་མ་ཡིན། འབྲས་བུ་ཡིན་པ་ལས་རྒྱུ་རྐྱེན་མིན། རྒྱུ་རྐྱེན་ནི་ཧ་ཅང་ཟབ་ལ་ཧ་
ཅང་སྟབས་བདེ་ཡང་ཡིན།དེ་ནི་གྲོད་ཁོག་གཅིག་ཟས་ཀྱིས་མ་གང་བའི་བཀྲེས་ལྟོགས་ཡིན་
ལ། བཀྲེས་ལྟོགས་དེ་ལྡབ་ས་ཡར་འཕར་བ་ཡིན།དེ་ནི་དགའ་སྤྲོ་དང་བདེ་འཇགས་ཀྱི་ཚོར་
བས་དབུལ་བའི་རྣམ་ཤེས་གཅིག་གི་བཀྲེས་ལྟོགས་ཡིན་ལ། བཀྲེས་ལྟོགས་དེ་ལྡབ་ས་ཡར་
འཕར་བ་ཡིན། ཤ་གནད་དང་སེམས་པ་གཉིས་ཀ་འཚར་ལོངས་འབྱུང་འདོད་དང་ལས་
ཀ་བྱེད་འདོད། གསར་གཏོད་བྱེད་འདོད་བཅས་ཀྱི་འདུན་པས་ན་ཟུག་གཏོང་གི་ཡོད་ལ། ན་
ཟུག་འདི་ལྡབ་ས་ཡར་འཕར་བ་ཡིན། མིའི་མཚན་ཉིད་ཆེས་གསལ་ཤོས་ནི། ལས་ཀ་བྱེད་
འདུན་ཆེ་བའི་ཤ་གནད་དང་། དགོས་མཁོ་གཅིག་ཁོ་ན་ལས་བརྒལ་བའི་གསར་གཏོད་ཀྱི་
འདུན་པ་ཡོད་པའི་སེམས་པ་གཉིས་ཡིན་ལ། འདི་ནི་མི་ཡིན། མི་ཞིག་གིས་གྱང་དང་ཁང་
པ། ཡང་ན་ཆུ་རགས་ཤིག་བསྐྲུན་དུས། གྱང་དང་ཁང་པ། ཆུ་རགས་སོགས་ཀྱི་ནང་དུ་མི་
རང་ཉིད་ཀྱི་ཆ་ཤས་ཤིག་ཕུལ་ཡོད་ལ། དེ་བཞིན་དུ། མིས་གྱང་དང་ཁང་པ། ཆུ་རགས་སོགས་
ལས་མི་རང་ཉིད་ལ་མཁོ་བ་འགའ་རེའང་ཚུར་བླངས་ཡོད་དེ། དངོས་པོ་ལྗིད་མོ་བཏེགས་
པ་ལས་རང་ཉིད་ལ་ཤ་གནད་སྲ་མོ་གྲུབ་ཡོད་ལ། ཐོག་མའི་བློས་བསླངས་ལས་དེ་དག་གི་
སྐྱ་ཐིག་དང་རྣམ་པ་གསལ་པོ་ཚུར་བླངས་ཡོད། འགྲོ་བ་མིའི་རིགས་ནི། འཇིག་རྟེན་ཧྲིལ་
པོའི་སྟེང་གི་སྐྱེ་ལྡན་དང་སྐྱེ་མེད་ཀྱི་དངོས་པོ་གཞན་པ་ཡོད་ཚད་དང་མི་འདྲ་བར། ཁོ་རང་
རང་ཉིད་ཀྱི་ལས་ཀ་ལས་བརྒལ་བའི་འཚར་ལོངས་འབྱུང་ལ། རང་ཉིད་ཀྱི་ལྟ་བའི་ཐེམ་སྐས་
བརྒྱུད་ནས། རང་ཉིད་ཀྱི་གྲུབ་འབྲས་ཀྱི་སྔོན་དུ་སླེབས་ཐུབ་པ་ཡིན། ཁྱོད་ཀྱིས་མིའི་སྐོར་ལ་
འདི་འདྲ་ཟེར་སྲིད་དེ། གཞུང་ལུགས་རྣམས་ལ་འགྱུར་བ་བྱུང་ནས་འཐོར་ཞིག་ཏུ་འགྲོ་བ་
དང་། གྲུབ་མཐའ་དང་མཚན་ཉིད་ཀྱི་ལྟ་བ་སྣ་ཚོགས། མི་རིགས་དང་ཆོས་ལུགས། དཔལ་
འབྱོར་བཅས་ཀྱི་ཐོག་གི་གུ་དོག་ཅིང་མུན་ནག་གི་བསམ་བློ་སྣ་ཚོགས་ཐོག་མར་འཕེལ་ནས་
མཐའ་མར་འཇིག་པར་འགྱུར་བའི་ཚེ་ན། མིའི་རིགས་ཀྱང་འཁྱར་འཁྱོར་ངང་ན་ཟུག་དང་
བཅས་མདུན་དུ་སྐྱོད་པ་ཡིན། མཚམས་ལ་ལར་ནོར་འཁྲུལ་གྱིས་མདུན་དུ་སྐྱོད། མདུན་དུ་
གོམ་གང་སྤོས་རྗེས་ཡང་བསྐྱར་ཕྱི་ནུར་ཐེབས་པའང་འབྱུང་སྲིད་མོད། འོན་ཀྱང་། གོམ་ཕྱེད་
ཕྱི་ནུར་ཐེབས་པ་ལས་གོམ་པ་ཆ་ཚང་ཞིག་ཕྱི་ནུར་བྱས་མྱོང་མེད། ཁྱོད་ཀྱིས་འདི་ལྟར་ཟེར་
སྲིད་ལ་དེ་དག་ཤེས་ཡོད་ཀྱང་ཟེར་སྲིད་ཅིང་། དངོས་གནས་ཤེས་ཡོད་ཀྱང་སྲིད། གནམ་གྲུ་
ནག་པོ་ཁག་ལས་འོག་གི་ཁྲོམ་རའི་ཐོག་ཏུ་འབར་མདེལ་དྲག་ཆར་བཞིན་ཕབ་ཡོང་དུས།
བཙོན་པ་རྣམས་ཕག་པ་བཞིན་གསོད་དུས། ཐལ་རྡུལ་ཁྲོད་དུ་འགྱེལ་ནས་རྩབ་ཧྲལ་དུ་
བཏང་བའི་གཟུགས་ཕུང་ཁག་ལས་ཟུངས་ཁྲག་འཛག་བཞིན་ཡོད་དུས། ཁྱོད་ཀྱིས་གནས་
ལུགས་དེ་རྟོགས་སྲིད་ལ། ཐབས་ལམ་འདི་འདྲ་བརྒྱུད་ནས་ཁྱོད་ལ་གོ་རྟོགས་དེ་བྱུང་བ་ཡིན་
སྲིད། གལ་སྲིད་མདུན་སྐྱོད་ཀྱི་གོམ་ཁ་མ་སྤོས་ན། གལ་སྲིད་འཁྱར་འཁྱོར་གྱིས་མདུན་དུ་
སྐྱོད་པའི་འདུན་པ་དེ་འདྲ་མ་དྲག་ན། འབར་མདེལ་དག་ནམ་མཁའ་ནས་ལྷུང་ཡོད་རྒྱུ་
མ་རེད་ལ། སྐེ་མང་པོ་གྲི་ཡིས་གཅོད་དགོས་ལའང་ཐུག་གི་མ་རེད། འཇིགས་སུ་རུང་བ་ནི།
འབར་མདེལ་གཡུག་མཁན་ཚོ་མ་ཤི་གོང༌། འབར་མདེལ་གཡུག་མཚམས་བཞག་པ་དེ་
ཡིན་ཏེ། རྒྱུ་མཚན་ནི། འབར་མདེལ་རེ་རེ་ཡིས་ད་དུང་ཤི་མེད་པའི་རྣམ་ཤེས་རེ་ལུས་ཡོད་
པ་མཚོན་གྱི་ཡོད། འཇིགས་སུ་རུང་བ་ནི། ས་བདག་ཆེན་པོ་ཚོ་མེད་པར་མ་གྱུར་གོང་དུ།
ལས་བཅད་ངོ་རྒོལ་གྱི་ལས་འགུལ་མཚམས་བཞག་པ་དེ་ཡིན་ཏེ། རྒྱུ་མཚན་ནི། ངོ་རྒོལ་གྱི་
ལས་འགུལ་ཆུང་ཆུང་རེ་རེ་ནི་མདུན་སྐྱོད་ཀྱི་གོམ་ཁ་ད་དུང་མ་ལྷོད་པའི་དཔང་རྟགས་ཡིན།
ཁྱོད་ཀྱིས་ཀྱང་ཤེས་ཐུབ་པ་ལྟར། མིས་ལྟ་བ་ཞིག་གི་དོན་དུ་སྡུག་བསྔལ་མྱོང་འདོད་མེད་པ་
དང་། དེའི་དོན་དུ་རང་སྲོག་གཏོང་འདོད་མེད་པ་ནི་འཇིགས་སུ་རུང་བ་ཡིན་སྟེ། རྒྱུ་མཚན་
ནི། ལྟ་བའི་དོན་དུ་བློས་གཏོང་ནུས་པ་ནི་འགྲོ་བ་མིའི་རིགས་ཀྱི་ཆེས་རྨང་གཞིའི་ངོ་རྟགས་
དེ་ཡིན་ཞིང་། ངོ་རྟགས་འདི་གཅིག་པོས་མི་ཟེར་བ་དེ་འཇིག་རྟེན་ཧྲིལ་པོའི་སྟེང་ནས་ཐུན་
མོང་མ་ཡིན་པ་མངོན་པར་བསྟན་ཡོད།
ནུབ་རྒྱུད་ཀྱི་མངའ་སྡེ་ཁག་སྟེ། ཋེག་ས་སི་མངའ་སྡེ་དང་ཨོག་ལ་ཧོ་མ་མངའ་སྡེ། ཁན་ས་
སི་མངའ་སྡེ་དང་ཨར་ཁན་སི་མངའ་སྡེ། མེག་སི་ཁོ་གསར་པ་མངའ་སྡེ་དང་ཨ་རི་ཟོན་
ན་མངའ་སྡེ། ཁ་ལི་ཧྥོར་ནེ་ཡ་མངའ་སྡེ་བཅས་ནི་ཐོག་མའི་འགྱུར་ལྡོག་གི་འོག་ནས་
སྔངས་སྐྲག་སྐྱེ། ཁྱིམ་ཚང་གཅིག་རང་ཉིད་ཀྱི་ས་གཞིས་དང་ཁ་བྲལ། ཨ་ཕས་དངུལ་ཁང་
ལས་སྒོར་མོ་བསྐྱིས་པས། ད་ལྟ་དངུལ་ཁང་གིས་ཁོ་ཚོའི་ས་ཞིང་ལེན་འདོད་ཀྱི་ཡོད། ས་
ཞིང་སྤྱི་གཉེར་ཁང་སྟེ། ས་ཞིང་དབང་བའི་དངུལ་ཁང་འདི་ཚོར་འདྲུད་འཐེན་འཕྲུལ་
འཁོར་དགོས་ཀྱི་ཡོད་པ་ལས། ས་ཞིང་སྟེང་གི་ཞིང་པ་དགོས་ཀྱི་མེད། འདྲུད་འཐེན་
འཕྲུལ་འཁོར་ཟེར་བ་འདི་ངན་པ་ཞིག་རེད་དམ། རྨོས་ཤུར་རིང་པོ་འཐེན་ཐུབ་པའི་སྟོབས་
ཤུགས་འདི་ནོར་འཁྲུལ་རེད་དམ། གལ་སྲིད་འདྲུད་འཐེན་འཕྲུལ་འཁོར་འདི་ཚོ་ང་ཚོའི་
ཡིན་རྒྱུ་ན། ཅུང་བཟང་ཡོད་རྒྱུ་རེད་དམ། ངའི་མ་ཡིན་པར། ང་ཚོའི་ཡིན་ན། གལ་སྲིད་
ང་ཚོའི་འདྲུད་འཐེན་འཕྲུལ་འཁོར་གྱིས་ང་ཚོའི་ས་ཞིང་སྟེང་རྨོས་ཤུར་རིང་མོ་རེ་འཐེན་
བཞིན་སོང་ན། དེ་ཡག་པོ་ཡོད་རྒྱུ་རེད། ངའི་ས་ཞིང་མ་ཡིན་པར་ང་ཚོའི་ས་ཞིང་ཡིན་
ན། དེ་དུས། སྔོན་ཆད་ས་ཞིང་འདི་ང་ཚོའི་ཡིན་སྐབས་ང་ཚོ་ས་ཞིང་འདི་ལ་དགའ་བ་
ལྟར། ང་ཚོ་ཡང་འདྲུད་འཐེན་འཕྲུལ་འཁོར་འདི་ཚོ་ལ་ཧ་ཅང་དགའ་ངེས་ཡིན། འོན་
ཀྱང་། འདྲུད་འཐེན་འཕྲུལ་འཁོར་འདིར་བྱེད་ལས་གཉིས་ཡོད་དེ། གཅིག་ནི་ས་ཞིང་ལ་
སློག་རྒྱག་རྒྱུ་དང་། གཉིས་པ་ནི་མི་དམངས་རྣམས་ས་གཞིས་སྟེང་ནས་མཐའ་སྐྲོད་གཏོང་
རྒྱུ་དེ་རེད། འདྲུད་འཐེན་འཕྲུལ་འཁོར་དང་ཁྲབ་ལྡན་འཐབ་འཁོར་གཉིས་ཀྱི་བར་དུ་
ཁྱད་པར་ཆེན་པོ་མེད། མི་དམངས་མཐའ་སྐྲོད་གཏོང་རྒྱུ་དང་མི་དམངས་ལ་ཞེད་སྣང་སློང་
རྒྱུ། མི་དམངས་ལ་གནོད་འཚེ་གཏོང་བ་བཅས་ཀྱི་ཐད་ནས། འདྲུད་འཐེན་དང་འཐབ་
འཁོར་གཉིས་ཀ་འདྲ་མཚུངས་ཡིན། དེ་བས། ང་ཚོས་འདིའི་ཐད་ལ་ངེས་པར་དུ་བསམ་
བློ་གཏོང་དགོས།
མི་གཅིག་དང་ཁྱིམ་ཚང་གཅིག་ས་གཞིས་སྟེང་ནས་མཐའ་སྐྲོད་བཏང་ཞིང་། བཙའ་
ཡིས་ཟོས་ཤིང་ཙིར་སྒྲ་ཅན་གྱི་རླངས་འཁོར་རྙིང་པ་ཞིག་བསྐོར་ནས་གཞུང་ལམ་སྟེང་དུ་
ནུབ་རྒྱུད་དུ་འགྲོ་བཞིན་ཡོད། ངས་རང་ཉིད་ཀྱི་ས་ཞིང་ཤོར་སོང་ལ། འདྲུད་འཐེན་གཅིག་
གིས་ངའི་ས་ཞིང་བླངས་སོང་། ང་རང་ཁེར་རྐྱང་ཡིན་ལ་ད་ལྟ་མགོ་འཐོམས་ནས་ཡོད།
དགོང་མོ་ཁྱིམ་ཚང་གཅིག་གིས་གྲོག་ཤུར་ཞིག་ཏུ་ཞག་སྡོད་བྱེད་སའི་སྒར་བརྒྱབ་བྱུང་ལ།
ཁྱིམ་ཚང་གཞན་པ་ཞིག་དེའི་འགྲམ་དུ་བསྡད་ནས་རས་གུར་ཕུབ་བྱུང་། སྐྱེས་པ་གཉིས་
རང་ཉིད་ཀྱི་སྒྱིད་ཁུག་གི་སྟེང་དུ་ཙོག་པུར་བསྡད་འདུག་ལ། བུད་མེད་དང་བྱིས་པ་ཚོས་
ཁོ་ཚོར་ཉན་ནས་བསྡད་ཡོད། འགྱུར་ལྡོག་ལ་སྡང་མཁན་དང་གསར་བརྗེ་ལ་ཞེད་མཁན་
ཁྱོད་ཚོ། ཙོག་པུར་བསྡད་ཡོད་པའི་སྐྱེས་པ་འདི་གཉིས་ཁ་ཁར་ཕྱེས་ནས། ཁོ་ཚོ་ཕན་ཚུན་
ལ་སྡང་ཞིང་ཞེད་དུ་ཆུག་ལ། ཕན་ཚུན་ལ་དོགས་པ་ཟ་རུ་ཆུག་དང་། འདི་ནི་ཁྱོད་རང་ཞེད་
སའི་དངོས་པོ་དེའི་གྲུབ་རྒྱུ་ཕྲ་མོ་ཡིན། འདི་ནི་ཁམས་དཀར་དམར་ཉིས་འདུས་ཀྱི་སྒོ་ང་
ཡིན་ཏེ། སྐབས་འདིར་ངས་ངའི་ས་ཤོར་སོང་ཞེས་པའི་ཚིག་དེར་འགྱུར་བ་ཐེབས་པ་རེད།
འདིར་ཕྲ་ཕུང་གཅིག་དུམ་བུ་གཉིས་སུ་གྱེས་ཤིང་། དེ་གྱེས་པ་ལས་ཁྱོད་རང་སྡང་སའི་
དངོས་པོ་སྟེ་“ང་ཚོས་ང་ཚོའི་ས་ཤོར་སོང་། ཞེས་པ་དེ་འཁྲུངས་པ་རེད། འདི་ནི་ཉེན་ཁ་ཡིན་
ཏེ། སྐྱེས་པ་གཉིས་ནི་སྐྱེས་པ་གཅིག་ལྟ་བུའི་ཁེར་རྐྱང་མིན་ལ་མགོ་ཡང་འཐོམས་མེད། དེ་
ནས་ཆེས་ཐོག་མའི་“ང་ཚོ་”ཞེས་པ་འདི་ནས་དེ་ལས་ཀྱང་ཉེན་ཁ་ཅན་ཞིག་ཕྱིར་མངོན་
ཡོང་ཞིང་། དེ་ནི་ང་ལ་ཟ་མ་ཅུང་ཙམ་ཡོད།" ཅེས་པ་དང་ང་ལ་ཅི་ཡང་མེད།" ཅེས་པ་
གཉིས་མཉམ་དུ་བསྡོམས་པ་ན་རྩིས་འབྲས་ནི་ང་ཚོར་ཟ་མ་ཅུང་ཙམ་ཡོད།" ཅེས་པ་དེ་
ཡིན། འདི་ལྟར། དོན་དག་ཅིག་གི་མགོ་བརྩམས་ཡོད་ལ། ལས་འགུལ་ཞིག་ལ་ཁ་ཕྱོགས་
རྙེད་ཡོད། དེ་ནས་ལྡབ་འགྱུར་དུ་འགྲོ་བའི་སྒྱུར་རྩིས་ཅུང་ཙམ་སྤྱད་པ་ན། ས་ཞིང་འདི་དང་
འདྲུད་འཐེན་འདི་གཉིས་ང་ཚོའི་ཡིན། སྐྱེས་པ་གཉིས་གྲོག་ཤུར་ནང་དུ་ཙོག་པུར་བསྡད་
འདུག་ཅིང་། མེ་ཕུང་ཆུང་ཆུང་ཞིག་གི་སྟེང་དུ་སླ་ངའི་ནང་དུ་ཤ་རྩིབ་བཙོ་བཞིན་ཡོད།
མིག་ཟུང་འགུལ་མེད་དུ་ཅེར་བའི་བུད་མེད་ཚོ་ཁུ་སིམ་མེ་རེད་ལ། ཁོ་ཚོའི་རྒྱབ་ཕྱོགས་ཀྱི་
བྱིས་པ་ཚོས་རང་སེམས་ཀྱིས་ཧ་མི་གོ་བའི་སྐད་ཆ་འདི་དག་ལ་རྣམ་ཤེས་གཏད་ནས་ཉན།
མཚན་མོའི་མུན་པ་ཇེ་ནག་ཏུ་གྱུར་ཅིང་། ཕྲུ་གུ་ཞིག་ལ་ཆམ་པ་ཕོག འདི། མལ་གཟན་
འདི་སྐོན་དང་། དེ་བལ་བསླས་ཡིན། དེ་ངའི་ཨ་མའི་མལ་གཟན་རེད། དེ་འཁྱེར་ནས་ཕྲུ་
གུར་སྐོན་ཅིག འདི་ནི་འབར་མདེལ་གྱིས་འགད་དུ་འཇུག་པའི་དངོས་པོ་དེ་རེད་ལ། འདི་
ནི་སྔོན་འགྲོ་སྟེ་ང་”ཞེས་པ་ནས་”ང་ཚོ་”ཞེས་པར་འགྲོ་བའི་སྟ་གོན་རེད།
མི་དམངས་ལ་དབང་དགོས་པའི་ས་ཞིང་བདག་བཟུང་བྱེད་མཁན་ཁྱོད་ཀྱིས་གནས་
ལུགས་འདི་རྟོགས་པ་ཡིན་ན། ཁྱོད་ཀྱིས་རང་ཉིད་སྐྱོབ་ཐུབ་སྲིད། གལ་སྲིད་ཁྱོད་ཀྱིས་རྒྱུ་
དང་འབྲས་བུ་གཉིས་ཀ་ཁ་ཁར་ཕྱེས་ཐུབ་ན། གལ་སྲིད་ཁྱོད་ཀྱིས་ཕེན་དང་མར་ཁེ་སི།
ཇེ་ཧྥེར་སོན་དང་ལེ་ཉིན་བཅས་ནི་འབྲས་བུ་ཡིན་པ་ལས་རྒྱུ་མ་ཡིན་པ་རྟོགས་ཚེ། ཁྱོད་
རང་ཉིད་འཚོ་ཐུབ་སྲིད། འོན་ཀྱང་། ཁྱོད་ཀྱིས་དེ་རྟོགས་མི་ནུས་ཏེ། རྒྱུ་མཚན་ནི། བདག་
འཛིན་ཞེས་པ་འདིས་ཁྱོད་རང་དུས་གཏན་དུ་ང་”ཞེས་པའི་འཁྱག་རོམ་ནང་དུ་གཏན་དུ་
འཁེང་དུ་བཅུག་ཡོད་ལ། དེས་ཁྱོད་རང་ང་ཚོ་ཞེས་པ་ལས་གཏན་དུ་རྒྱང་ཕུད་བཏང་ཡོད།
ནུབ་རྒྱུད་ཀྱི་མངའ་སྡེ་ཚང་མ་ཐོག་མའི་འགྱུར་ལྡོག་གི་འོག་ནས་སྔངས་སྐྲག་སྐྱེ།
དགོས་མཁོ་ནི་ལྟ་བའི་སྐྱེད་མ་ཡིན་ལ། ལྟ་བ་ནི་ལག་ལེན་གྱི་སྔོན་འགྲོ་ཡིན། རྒྱལ་ཡོངས་
སུ་མི་དམངས་ས་ཡ་ཕྱེད་ཙམ་གནས་སྤོ་བྱེད་ཀྱི་ཡོད་ལ། ད་དུང་མི་གྲངས་ས་ཡ་གཅིག་
ཙམ་སྡོད་བཟོད་མི་བདེ་བའི་གནས་སུ་ལྷུང་ནས་གནས་སྤོ་བྱེད་པར་གྲ་སྒྲིག་བྱེད་ཀྱི་ཡོད་
ཅིང་། དེ་མིན་ས་ཡ་བཅུ་ལྷག་གིས་སྔངས་སྐྲག་དེ་ཐོག་མར་ཚོར་གྱི་ཡོད།
འདྲུད་འཐེན་འཕྲུལ་འཁོར་རྣམས་ཀྱིས་ཞིང་པ་མེད་པའི་ས་ཞིང་སྟོང་པའི་སྟེང་དུ།
རྨོས་ཤུར་གྲངས་མེད་ཅིག་འཐེན་བཞིན་ཡོད།

ལེའུ་བཅོ་ལྔ་པ།

གཞུང་ལམ་ཨང་དྲུག་ཅུ་རེ་དྲུག་པའི་སྟེང་དུ། ཨལ་དང་སུ་ཟེ་ཡི་ཟ་ཁང་། ཁར་ལི་ཡི་གུང་
ཚིགས། ཇོའེ་དང་མིན་ནེ་ཡི་ཟ་ཁང་། ཝིལ་གྱི་ལག་ཟས་ཟེར་བ་ལྟ་བུའི་ཤ་བག་ལེབ་བཟའ་
སྟེགས་སྣ་ཚོགས་ཡོད་ཅིང་། རྒྱུག་པ་དང་ཤིང་ལེབ་རྐྱ་གཤིབ་ཀྱིས་བཟོས་པའི་ཁང་རྙིང་
ཚོའི་མདུན་དུ་སྣུམ་སྣོན་སྟེགས་བུ་གཉིས་རེ་ཡོད་ལ། ཁང་རྙིང་འདི་དག་ལ་དྲྭ་ཚགས་སྒོ་
མོ་དང་ཆང་སྟེགས་རིང་མོ། རྒྱབ་སྙེས་མེད་པའི་རྐུབ་སྟེགས་དང་རྐང་གདན་འཕྲེད་ཤིང་
བཅས་འཛོམས་ཡོད། སྒོ་དང་ཐག་ཉེ་སར་རྒྱན་རྩེད་འཕྲུལ་ཆས་གསུམ་རེ་ཡོད་ཅིང་། རྒྱན་
སྒོ་གསུམ་པོ་ཕྱེས་ཚེ་ཁྱོད་ལ་ཐོབ་སྲིད་པའི་རྒྱུ་ནོར་ཏེ། སྐར་ལྔ་ཅན་གྱི་ལྕགས་སྒོར་རྣམས་
ཤེལ་སྒོ་བརྒྱུད་ནས་གསལ་པོར་མཐོང་ཐུབ། རྒྱན་རྩེད་འཕྲུལ་ཆས་ཀྱི་འགྲམ་དུ་ལྕགས་
སྒོར་གཡུག་སའི་རང་འགུལ་སྒྲ་གཏོང་འཕྲུལ་འཁོར་ཡོད་ཅིང་། དེའི་འགྲམ་དུ་བག་ལེབ་
བཞིན་བརྩེགས་པའི་སྒྲ་སྡེར་རྣམས་སྒྲ་གཏོང་འཁོར་སྡེར་སྟེང་དུ་འདེད་པར་གྲ་སྒྲིག་བྱས་
ཡོད་ལ་ཋི་ཕི་ཋི་ཕི་ཋིན།" "ཕྱིར་དྲན་ལ་བཀའ་དྲིན་ཆེ་ཞུ།" ཞེས་པ་ལྟ་བུའི་བྷིན་ཁི་རོ་
སི་བྷེ་དང་བྷེན་ནེ་བྷུད་མན་” སོགས་ཀྱི་ཞབས་བྲོའི་རོལ་དབྱངས་གཏོང་བར་ངང་སྒུག་
བྱས་ཡོད། ཚོང་སྒྲོམ་སྣེ་མོའི་ཤེལ་སྒམ་ཁ་གཅོད་ཅན་གྱི་ནང་དུ་ལུ་སེལ་ཀ་ར་དང་། གཉིད་
ཅོག་ཀུན་སེལ་ཟེར་བའི་སྐྱུར་ཚྭའི་ཇ་བཅུད། ཀ་ར་དང་ཐ་མག ཁ་སྤུ་བཞར་གྲི། གཟེར་
འཇགས་སྨན། བྷི་རོ་མོ་སྐྱུར་སེལ་སྨན་ཆབ་དང་ཨལ་ཁ་ཟས་འཇུའི་སྨན་ཆབ་བཅས་
བཤམས་ཡོད་ལ། གྱང་ངོས་ཚང་མ་བརྡ་ཁྱབ་ཀྱིས་བརྒྱན་ཡོད། བརྡ་ཁྱབ་ཀྱི་སྟེང་དུ་ཆུ་
རྐྱལ་བྱེད་བཞིན་པའི་གཞོན་ནུ་མ་ཞིག་ཡོད། ཁོ་མོའི་སྐྲ་ལོ་གསེར་ལྟར་སེར་ཞིང་བཞིན་
རས་ཞོ་ལྟར་དཀར་ཞིང་འཇམ་ལ། ནུ་མ་ཆེ་ཞིང་དཔྱི་མགོ་ཆུང་བ་དང་། ཁོ་མོས་རྐྱལ་
གོས་ཤིག་གྱོན་ཏེ་ལག་ཏུ་ཁོལ་ཁོལ་ཁུ་ནག་དམ་བེ་གཅིག་བཟུང་ནས་འཛུམ་མདངས་
སྟོན་བཞིན། འདི་ཉོས་ན་དགེ་མཚན་ཅི་ཡོད་ངོམ་བཞིན་ཡོད། ཆང་སྟེགས་རིང་མོའི་
སྟེང་དུ་ཚྭ་དང་གཡེར་མ། པད་ཁའི་སྣུམ་སྣོད་དང་ཤོག་བུའི་ལག་ཕྱིས་བཅས་ཡོད། ཚོང་
སྒྲོམ་རྒྱབ་ཏུ་སྦི་རག་ཀ་ལ་ཡོད་ལ། དེའི་རྒྱབ་ཏུ་འཚིག་ཇའི་བུམ་པ་ཡོད། འོད་མདངས་
འཕྲོ་ཞིང་རླངས་པ་ཐོལ་ཐོལ་གྱིས་འཕྱུར་བའི་འཚིག་ཇའི་བུམ་པའི་ངོས་ཀྱི་ཚད་འཇལ་
འཆར་ཤེལ་ལས་འཚིག་ཇ་མང་ཉུང་ག་ཙམ་ཡོད་པ་གསལ་པོར་མངོན། དྲ་སླེའི་ནང་དུ་
བག་ཟན་ཡོད་ཅིང་། ཚ་ལུ་མ་བཞི་རེ་མཆོད་རྟེན་དབྱིབས་ཀྱིས་བསྒྲིགས་ཡོད། ཕོ་སི་ཋི་
ཚ་བག་༉ སོགས་མ་རྨོས་ལོ་ཏོག་གི་ཟན་ཆག་གི་ཕུང་གསོག་ཆུང་ཆུང་རྣམས་དབྱིབས་
གཟུགས་འདྲ་མིན་སྣ་ཚོགས་ཀྱིས་བསྒྲིགས་ཡོད།
བརྡ་བྱང་རྣམས་ཀྱི་སྟེང་གི་བརྡ་ཡིག་འདྲ་མིན་སྣ་ཚོགས་བཀྲག་མདངས་འཚེར་བའི་
ཉ་ཤེལ་ལ་བརྟེན་ནས་མིག་ལམ་དུ་གསལ་པོར་མངོན་འདུག་སྟེ། དཔེར་ན། “ཨ་མས་
བཟོས་པ་ལྟ་བུའི་བག་ཟན།དང་། བུ་ལོན་གྱིས་དགྲ་ཟླར་འགྱུར་བས། དེ་ལས་གྲོགས་པོ་
སྒྲིག་ཨང་།” “བུད་མེད་ཚོས་ཐ་མག་འཐེན་རུང་མོད། རང་གི་རྐུབ་གང་དུ་འཇོག་མིན་ལ་
གཟབ་གཟབ་བྱོས།" "འདིར་ཁྱེད་ཀྱིས་ཟ་མ་ཟོ། ཁྱེད་ཀྱི་ཆུང་མ་དེ་སྒོ་ཁྱི་ཞིག་ལ་ཞོག་ཅིག
“IITYWYBAD?” (གལ་སྲིད་ངས་ཁྱོད་ལ་བཤད་ན། ཁྱོད་ཀྱིས་ཡང་བསྐྱར་བཏུང་བ་ཞིག་
ཉོ་རྒྱུ་ཡིན་ནམ།)" སོགས་སོ།།
ཟ་ཁང་གི་སྣེ་གཅིག་ཏུ། སྡེར་མ་དང་གདུས་བཙོས་ཀྱི་ཚལ་སླང་མང་པོ་ཡོད་ཅིང་། ད་
དུང་ཞོག་ཁོག་དང་ཤ་གདུས་མ། སྐམ་ཤ་བསྲེགས་མ་དང་གཏུབ་རྒྱུར་སྒུག་ཡོད་པའི་ཕག་
ཤ་བསྲེགས་མ་བཅས་ཡོད།
ཚོང་སྒྲོམ་ལྟག་གི་མིང་ལ་མིན་ནེ་དང་སུ་ཟེ། ཡང་ན་མའེ་རུ་འབོད་པའི་བུད་མེད་དར་
མ་འདིས་སྐྲ་ལོར་འཇིལ་ལི་ཕབ་ཡོད་ཅིང་། རྔུལ་ཆུས་ཚོས་པའི་གདོང་པ་རུ་དཀར་འགྱུར་
བྱུག་རྗེས་དེའི་སྟེང་དུ་མཁུར་དམར་སྐག་རྩི་བསྐུས་ཡོད། ཁོ་ཚོས་སྐུ་མགྲོན་གྱི་མདུན་ནས་
སྐད་གདངས་དམའ་ལ་འཇམ་པོས་ཟས་ཐོ་བླངས་རྗེས། ཟས་ཐོ་དེ་རྣམས་རྨ་བྱའི་གཙེར་
སྐད་ལྟ་བུས་མ་བྱན་ལ་འདོན་ལ། དེ་ནས་ཚོང་སྒྲོམ་སྟེང་དུ་གོར་གོར་གྱིས་གཙང་མར་
འབྱིད་ཅིང་། འོད་འཚེར་བཞིན་པའི་འཚིག་ཇའི་བུམ་པ་ཆེན་པོ་དག་ཀྱང་ཕྱི་བདར་
བྱེད། ལུས་པོ་རྔུལ་ནས་ཡོད་པའི་མ་བྱན་གྱི་མིང་ལ་ཇོའེ་དང་ཁར་ལི། ཡང་ན་ཨལ་ཟེར་
ཞིང་། ཁོས་ཕྱི་སྟོད་དཀར་པོ་གོན་ནས་པང་ཁེབས་བཅིངས་ཡོད་ཅིང་། མ་བྱན་གྱི་ཞྭ་མོ་
དཀར་པོའི་འོག་གི་ཐོད་པ་དཀར་པོ་རུ་རྔུལ་ཆུ་རྣམས་ཕྲེང་རྡོག་བཞིན་འཛག་ལ། སེམས་
ཁམས་མི་དྭངས་པའི་མ་བྱན་འདིར་སྐད་ཆ་བཤད་རྒྱུ་ཉུང་ལ། སྒོ་ནང་དུ་འགྲུལ་བ་གསར་
པ་རེ་འཛུལ་ཐེངས་རེར་མིག་གིས་ལན་རེ་ལྟ། ཁོས་སྲེག་སླང་ཕྱི་བདར་བྱས་རྗེས་ནང་དུ་
ཤ་རྣམས་ཅབ་སྒྲ་དང་བཅས་བརྡབས། ཁོས་མའེ་ཡིས་མངགས་པའི་ཟས་ཐོ་རྣམས་སྐད་
དམའ་མོས་བསྐྱར་ཟློས་བྱེད་བཞིན། སྲེག་སླང་དེ་འབྲད་འབྲད་བཏང་རྗེས་ལག་རས་ཀྱིས་
ཕྱིས། ཁོ་ནི་སེམས་ཁམས་མི་དྭངས་ཤིང་སྨྲ་བ་ཉུང་།
མའེ་ནི་སྐུ་མགྲོན་ལ་སྣེ་ལེན་བྱེད་མཁན་ཡིན་ཞིང་། ཁོ་མོའི་གདོང་ལ་འཛུམ་མདངས་
དང་སུན་སྣང་མཉམ་དུ་སྐྱེ་ཡོད་པས། མཚམས་ལ་ལར་རང་གཤིས་ནང་འགལ་གྱི་དབང་
གིས་འགད་རྫས་བཞིན་དུ་གད་མི་ཡོང་ངམ་སྙམ་པ་ཞིག་ཡོད་ཅིང་། ཁོ་མོའི་འཛུམ་གྱིས་
གང་བའི་མིག་ཟུང་གིས་མིག་བཤེར་རྒྱག་དུས། མིག་ལམ་དུ་དོས་འཁོར་ཁ་ལོ་བ་མ་
གཏོགས་གཞན་པ་མི་ཐོགས། དོས་འཁོར་ཁ་ལོ་བ་ཚོ་ནི་ཟ་ཁང་འདི་ཚོའི་ཚོང་ལས་ཀྱི་
སྒལ་ཚིགས་ལྟ་བུ་ཡིན། དོས་འཁོར་གང་དུ་བསྡད་ན་མགྲོན་པོ་གང་དུ་ཡོང་། དོས་འཁོར་
ཁ་ལོ་བ་ཚོ་ལ་རྣམ་འགྱུར་མི་ལེགས་པ་སྟོན་མི་རུང་ལ། དེ་ཚང་མས་ཤེས་ཀྱི་ཡོད། ཁ་ལོ་
བ་ཚོས་འདིར་སྐུ་མགྲོན་ཁྲིད་ཡོང་གི་ཡོད་ལ། ཁོ་ཚོར་ས་རྒྱུས་ཆུ་རྒྱུས་ཡོད། དེ་བས་གལ་
སྲིད་ཁྱོད་ཀྱིས་ཁོ་ཚོར་འཚིག་ཇ་ཇ་ལྷག་ཅིག་ལྡུད་ན། དེ་ནས་བཟུང་ཁོ་ཚོ་ཟ་ཁང་འདི་
ལ་གཏན་ནས་མི་ཡོང་། ཁོ་ཚོར་ཞབས་ཞུ་ལེགས་པོ་བསྒྲུབས་ན། ཁོ་ཚོ་ཐེངས་རྗེས་མར་
ཡང་ཡོང་གི་རེད། དེ་བས། མའེ་ཡིས་ནུས་ཤུགས་ཡོད་རྒུ་བཏོན་ནས་དོས་འཁོར་ཁ་ལོ་བ་
ཚོར་འཛུམ་མདངས་སྟོན་གྱི་ཡོད། ཁོ་མོ་ཅུང་དྲང་མོར་འགྲེངས་ནས་ལག་པས་ལྟག་གི་
སྐྲ་ལོ་རྣམས་སྡེམ་ཆེད་དུ་དཔུང་པ་ཡར་བཀྱགས་པ་ན། ཁོ་མོའི་བྲང་གི་ནུ་འབུར་ཟུང་
ཡང་དེ་དང་ཆབས་ཅིག་ཏུ་ཡར་བཏེགས་འོང་། ཁོ་མོས་ཉིན་མོའི་དུས་ཚོད་ཕུད་ཆེད་དུ་
དོན་དག་ཆེན་པོ་དང་། དུས་ཚོད་གལ་ཆེན་སོགས་ཀྱི་སྐོར་ལ་གླེང་མོལ་བྱེད་ལ། གད་མོ་
ཆེན་པོའང་སློང་བ་ཡིན། ཨལ་གྱིས་ནམ་ཡང་སྐད་ཆ་མི་བཤད། ཁོ་རང་མགྲོན་པོར་སྣེ་
ལེན་བྱེད་མཁན་མ་ཡིན་པས། ཁོས་མཚམས་ལ་ལར་བཞད་གད་རེ་ཐོས་ཚེ་འཛུམ་ཅུང་
དམུལ་མོད། འོན་ཀྱང་། སྐད་ཤུགས་ཆེན་པོས་གཏན་ནས་མི་དགོད། མཚམས་ལ་ལར་ཁོས་
མའེ་ཡི་གྲུང་ཤ་དོད་པའི་སྐད་ངག་དེ་ཐོས་སྐབས་མགོ་བོ་ཡར་རེ་འགྱོགས་ལ། དེ་ནས་
མུ་མཐུད་དུ་སྲེག་སླང་གི་ངོས་འབྲད་ཐོམ་གྱིས་འབྲད་འབྲད་བྱེད་ཅིང་། ཞག་ཚི་རྣམས་
སྡེར་མ་ཚོའི་ལྟག་རྒྱབ་ཏུ་ཡོད་པའི་ལྕགས་གཞོང་གི་ནང་དུ་བཤལ། དེ་ནས་ཁོས་ཚིར་སྒྲ་
གྲག་བཞིན་པའི་ཤ་སྲེག་དེ་འབྲད་ཐོམ་གྱིས་མར་གནོན་ཞིང་། བག་ལེབ་ཅིག་བང་རིམ་
གཉིས་སུ་དྲས་རྗེས་བརྔོས་ཏེ་ཚ་པོ་བཟོ། ཁོས་ཁ་གཏོར་ཡོད་པའི་ཙོང་ལེབ་རྣམས་སྡེར་མ་
ལས་རུབ་རུབ་བྱས་ཏེ་བླངས་རྗེས་ཤའི་སྟེང་དུ་སྤུངས་ནས་སྟེང་དུ་འབྲད་ཐོམ་གྱིས་གནོན་
ལ། དེ་རྗེས་བག་ལེབ་ཕྱེད་ཅིག་ཤའི་སྟེང་དུ་འཇོག་པ་ཡིན། བག་ལེབ་ཕྱེད་གཞན་པ་དེའི་
སྟེང་དུ་ཞུ་ཟིན་པའི་མར་དང་བསྙལ་ཚལ་བྲོ་རྫས་བསྐུས་ཤིང་། དེ་ནས་ཁོས་ལག་པ་གཅིག་
གིས་ཤའི་སྟེང་གི་བག་ལེབ་དེ་མར་མནན་རྗེས། ལག་པ་གཞན་པ་དེས་འབྲད་ཐོམ་དེ་དལ་
མོས་ཤ་ལེབ་ཀྱི་འོག་ཏུ་བསྣུར་ནས་ཐོག་འོག་བརྗེས་ཤིང་། དེ་རྗེས་མར་སྣུམ་བསྐུས་ཡོད་
སའི་བག་ལེབ་ཕྱེད་ཀ་དེའི་སྟེང་དུ་བཀབ་རྗེས། ཤ་བག་ལེབ་དེ་སྡེར་མའི་ནང་དུ་འཇོག་
པ་དང་། དེ་ནས་ལྡུམ་བུ་འདབ་བརྒྱའི་བསྙལ་ཚལ་ལེབ་མོའི་བཞི་ཆ་གཅིག་དང་། སྐྱུ་རུ་
ར་ནག་པོ་གཉིས་བར་འཚང་ཅན་གྱི་བག་ལེབ་འདིའི་བར་དུ་བཙིར། ཨལ་གྱིས་སྡེར་མ་དེ་
གདུབ་འཕེན་རྩེ་བ་བཞིན་ཚོང་སྒྲོམ་སྟེང་དུ་གཡུག་ལ།དེ་རྗེས་འབྲད་ཐོམ་གྱིས་སྲེག་སླང་
འབྲད་འབྲད་གཏོང་ཞིང་། ཁམས་མ་དྭངས་པའི་རྣམ་པས་གདུ་སླང་ལ་ལྟ།
རླངས་འཁོར་རྣམས་གཞུང་ལམ་ཨང་དྲུག་ཅུ་རེ་དྲུག་པའི་སྟེང་དུ་ཤུར་སྒྲ་དང་བཅས་
རྒྱུག་གི་ཡོད་ལ། རླངས་འཁོར་གྱི་ཨང་བྱང་ལ་བལྟས་ན། དེ་དག་ནི་མ་ས་ཆུ་སེ་ཚི་མངའ་
སྡེ།ཋེན་ནེ་སེ་མངའ་སྡེ། རོ་ཌེ་གླིང་ཕྲན་མངའ་སྡེ། ནེའུ་ཡོག་མངའ་སྡེ།ཧྥེར་མོན་ཋི་མངའ་
སྡེ། ཨོ་ཧ་ཡོ་མངའ་སྡེ་སོགས་ནས་རེད། འདི་དག་ནི་རླངས་འཁོར་རྫིག་པོ་ཤ་སྟག་རེད་ལ།
དེ་དག་ཆུ་ཚོད་རེ་ལ་ལེ་དབར་དྲུག་ཅུ་རེ་ལྔ་རྒྱུག་གི་ཡོད།
ལྟོས་དང་། ཁོརད་རླངས་འཁོར་ཞིག་བརྒྱུགས་སོང་། དེ་ནི་འཁོར་ལོ་སྦྱར་བའི་རོ་
སྒམ་ཞིག་དང་འདྲ།
དཀོན་མཆོག་མཁྱེན། དེ་ཚོ་རྒྱུག་ན་མགྱོགས་པ་ལ།
ལ་སལ་ཞེས་པའི་རླངས་འཁོར་དེ་མཐོང་སོང་ངམ། ང་དེ་ལ་དགའ། ང་ནི་དེ་འདྲའི་
ཧམ་སེམས་ཅན་ཞིག་མིན་པས་ལ་སལ་གཅིག་གིས་ཆོག
གལ་སྲིད་ཁྱོད་ཀྱིས་ཚོང་ཆེན་རྒྱག་རྒྱུ་ཡིན་ན་ཁ་ཌི་ལག་ཅེས་པ་དེ་མི་འགྲིག་གམ།
གཞན་པ་ལས་ཅུང་ཆེ་ཞིང་ཅུང་མགྱོགས།
ང་རང་ཉིད་ཡིན་ན་ཟེ་ཧྥེར་དེ་ཉོ་རྒྱུ་ཡིན། དེ་རྒྱས་སྤྲོས་དེ་འདྲ་མིན་མོད། འོན་
ཀྱང་། དེའི་གྲལ་རིམ་མི་ཆོག་རྒྱུ་མེད་ལ་རྒྱུག་ནའང་མགྱོགས།
ཡ་སྐུ་ཞབས། ངས་འདི་བཤད་ན་ཁྱོད་གད་མོ་མ་ཤོར་ཨ། ངས་ཡིན་ན་བྷུའི་ཁེ་ཕུའི་ཁི་
རྟགས་ཅན་ཞིག་ཉོ་རྒྱུ་ཡིན། ང་ལ་དེས་ཆོག
འོན་ཀྱང་། དེའི་རིན་གོང་ནི་ཟེ་ཧྥེར་གྲལ་རིམ་དང་མཐོ་དམའ་གཅིག་ཡིན་ལ། ནང་
དུ་བསྡད་ན་དེ་འདྲ་སྐྱིད་པོ་མིན།
ངས་དེ་དག་ལ་ཁ་ཡ་མི་བྱེད། གང་ལྟར་ངས་ཧེན་རེ་ཧྥོརད་ཚང་གི་ཐོན་རྫས་ཤིག་རྩ་
བ་ནས་ཉོ་འདོད་མེད། ང་ཁོ་ལ་མི་དགའ། གཏན་ནས་དགའ་མྱོང་མེད། ངའི་སྤུན་མཆེད་
ཅིག་ཁོ་ཚོའི་བཟོ་གྲྭའི་ནང་དུ་ལས་ཀ་བྱེད་ཀྱི་ཡོད་ཅིང་། ཁྱོད་ཚོས་ཁོའི་སྐད་ཆར་ཉན་
ཡོད་རྒྱུ་ན་ཧ་གོ་རྒྱུ་ཞིག་ཡོད།
རེད་ཡ། ཟེ་ཧྥེར་རླངས་འཁོར་འདི་དངོས་གནས་སྐྱིད་པོ་ཡོད་པ་རེད།
རླངས་འཁོར་ཆུང་བ་ཆེན་པོ་རྣམས་གཞུང་ལམ་སྟེང་དུ་རྒྱུག་ཅིང་། དེ་དག་གི་ནང་གི་
ལེ་ལོ་ཆེ་ཞིང་ཚ་དྲོད་ཀྱིས་གཙེས་པའི་བུད་མེད་ཚོ་ནི་བརྟན་སྐར་ཆུང་ཆུང་རེ་དང་འདྲ་
བར། མཐའ་རུ་རྒྱན་གོས་མཆོར་གསུམ་གྱི་འཁོར་སྐར་སྣ་ཚོགས་འཁོར་བཞིན་ཡོད་དེ། ངོ་
སྣུམ་དང་ལྤགས་སྣུམ། ཤེལ་དམ་ཆུང་ཆུང་འདྲ་མིན་ནང་དུ་བླུགས་པའི་སྐྲ་དང་མིག མཆུ་
དང་སེན་མོ། སྨིན་མ་དང་རྫི་མ། མིག་ལྤགས་ལ་སོགས་པའི་ཁ་མདོག་སྒྱུར་བྱེད་ཀྱི་ཚོན་
རྩི་དཀར་དམར་ནག་ཟིང་གི་མདོག་བཞི་ཡོད་ཅིང་། ད་དུང་དེའི་སྟེང་དུ་ལྗང་མདོག་དང་
དངུལ་མདོག་ཀྱང་ཡོད། བཤང་བ་འདེད་བྱེད་དུ་སྨན་སྣུམ་དང་སྨན་སོན། རིལ་བུ་སོགས་
ཡོད་ལ། ད་དུང་འཁྲིག་པ་སྤྱོད་སྐབས་ནད་མེད་དྲི་མེད་མངལ་མེད་བཅས་མེད་པ་གསུམ་
མངོན་འགྱུར་འབྱུང་ཆེད་དུ། སྨན་ཁབ་དང་རིལ་བུ། སྨན་ཕྱེ། སྨན་ཁུ། སྨན་སྐྱོ་མ་སོགས་
ཀྱི་དམ་བེ་ཁུག་མ་གང་རེ་འཁུར་ཡོད། ད་དུང་གྱོན་གོས་རྣམས་དེའི་སྟེང་དུ་བརྩིས་ཡོད་
པ་མ་རེད། ག་འདྲའི་མགོ་རྙོག་བྱེད་ཅིག་ཨང་།
བུད་མེད་འདི་ཚོའི་མིག་མཐའ་རུ་ངལ་དུབ་ཀྱི་རི་མོ་བབས་ཤིང་། ཁོ་ཚོའི་ཁ་འགྲམ་
ནས་ཡིད་ཆད་ཀྱི་གཉེར་མ་དཔྱངས་ཡོད་ལ། ཁོ་ཚོའི་ལྗིད་ཤུགས་ཆེ་བའི་ནུ་མ་ཟུང་གིས་
ནུ་ཁེབས་ཆུང་ཆུང་རྣམས་མར་བསྣར་ནས་ཡོད་ཅིང་། ལྟོ་བ་དང་བརླ་ཟུང་བར་དུ་འགྱིག་
བཟོས་ལག་ཁུག་རྣམས་ཤུགས་ཀྱིས་ཡར་བཙིར་ཡོད། ཁོ་མོ་ཚོའི་ཁ་ནང་དུ་དབུགས་ཧལ་
ཧལ་དུ་ལེན་ལ། མིག་ཟུང་ལ་ཡི་མུག་པའི་མུན་པ་འཐིབས་ཡོད། ཁོ་མོ་ཚོ་ཉི་མ་དང་རླུང་བུ།
ས་རྡུལ་བཅས་ལ་མི་དགའ་ཞིང་། ཟ་མ་དང་ངལ་དུབ་ལ་སྡང་ལ། ལྷག་པར་དུ་དུས་ཚོད་
ལ་སྡང་སེམས་ཆེ་སྟེ། རྒྱུ་མཚན་ནི། དུས་ཚོད་ཀྱིས་ཁོ་མོ་ཚོ་ན་ཚོད་ཇེ་གཞོན་དུ་གཏོང་
བའི་དུས་ཤིག་མེད་པར། རྒྱུན་དུ་ཇེ་རྒས་ནས་ཇེ་རྒས་སུ་གཏོང་གི་ཡོད།
ཁོ་མོ་ཚོའི་འགྲམ་དུ། ལྟོ་བ་བུམ་པ་ལྟར་ལྡིར་བའི་སྐྱེས་པ་ཚོས་ལུས་ལ་ཆ་འགྲིག་གྱོན་
གོས་སྲབ་མོ་གྱོན་ཡོད་ལ། མགོ་ལ་པ་ན་མའི་རྩྭ་ཞྭ་གོན་ཡོད། གཙང་ཞིང་དག་ལ་ཤ་
མདོག་དམར་སྐྱ་ཅན་གྱི་སྐྱེས་པ་འདི་ཚོའི་མིག་ཟུང་སེམས་ཁྲལ་གྱིས་གང་ཞིང་། སེམས་
ཁྲལ་གྱིས་གང་བའི་མིག་ཟུང་ལ་ངལ་གསོའི་གོ་སྐབས་བྲལ། ཁོ་ཚོ་སེམས་ཁྲལ་བྱེད་དོན་
ནི་དེང་སང་སྤྱི་འགྲོས་ཀྱིས་གོ་མི་ཆོད་པའི་རྐྱེན་གྱིས་ཡིན། ཁོ་ཚོས་བདེ་འཇགས་ལ་རེ་
སྨོན་བྱེད་བཞིན་ཡོད་མོད། འོན་ཀྱང་། བདེ་འཇགས་ཟེར་བ་དེ་ཉིན་རེ་ནས་ཉིན་རེར་ཁ་
ཐག་ཇེ་རིང་རེད། ཁོ་ཚོའི་གོས་ཀྱི་གོང་བའི་སྟེང་དུ་མཉམ་སྤྲོའི་ཚོགས་པ་དང་རོལ་རྩེད་
ཚོགས་པ་འདྲ་མིན་གྱི་གོང་རྟགས་ཡོད་ཅིང་། དེ་དག་ནི་ཁོ་ཚོ་འགྲོ་ཆོག་པའི་གནས་ཡིན་
པ་དང་། གནས་འདི་དག་ཏུ་སེམས་ཁྲལ་གྱིས་གཟིར་བའི་མི་ཆུང་མང་པོ་འཛོམས་ཡོད་
པས། འདིས་ཁོ་ཚོར་ཚོང་ལས་ནི་ཡ་རབས་ཀྱི་ལས་ཀ་ཞིག་ཡིན་པ་ལས། ཁོ་ཚོས་ཤེས་
གསལ་ལྟར། ཆོ་ག་ཁྱད་མཚར་ཅན་གྱི་རྐུན་པོའི་བྱ་བ་མིན་པའི་སེམས་གསོ་བྱེད་ཀྱི་ཡོད།
ཚོང་པ་ཚོས་གླེན་རྟགས་བསྟན་པ་གྲངས་མེད་ཡིན་པར་མ་ལྟོས་པར། ཁོ་ཚོས་ད་དུང་ཡང་
ཚོང་པ་ཚོ་ནི་བློ་རིག་ཅན་ཡིན་པར་འདོད་ཀྱི་ཡོད་ལ། ཚད་ལྡན་ཚོང་ལས་ཀྱི་རྩ་འཛིན་དེ་
ཅི་འདྲ་ཞིག་ཡིན་པར་མ་ལྟོས་པར། ཁོ་ཚོ་ནི་ལྷག་བསམ་ཅན་དང་གཏོང་ཕོད་མཁན་ཡིན་
པར་འདོད་ཀྱི་ཡོད། མི་མངོན་པའི་ངལ་དུབ་ཅིག་གིས་ཁོ་ཚོའི་མི་ཚེར་དབང་སྒྱུར་བྱས་
ཡོད་པ་ཁོ་ཚོས་ཚོར་གྱི་ཡོད་མོད། ད་དུང་ཡང་རང་ཉིད་ཀྱི་འཚོ་བ་ནི་ཕུན་སུམ་ཚོགས་
པ་ཞིག་ཡིན་པར་འདོད་ཀྱི་ཡོད་ལ། ཉིན་རྒྱུན་སེམས་ཁུར་བྱེད་མི་དགོས་པའི་སྐྱིད་པའི་ཉི་
མ་ཞིག་ཤར་བར་ཡིད་ཆེས་བྱེད་ཀྱི་ཡོད།
སྐྱེས་པ་དང་བུད་མེད་འདི་གཉིས་ཁ་ལི་ཧྥོར་ནེ་ཡ་མངའ་སྡེ་ལ་འགྲོ་བཞིན་ཡོད་
ཅིང་། ཁོ་གཉིས་སོང་ནས་བྷེ་ཧྥེར་ལེ་ཝིལ་ཤིར་མགྲོན་ཁང་གི་ཚོམས་ཆེན་དུ་བསྡད་ནས།
ཁོ་ཚོས་ཡིད་སྨོན་འཆོར་སའི་སྐུ་མགྲོན་ཚོ་མིག་ཟུང་གིས་ཕར་སྐྱེལ་ཚུར་བསུ་བྱེད་བཞིན་
རྒྱང་རིང་གི་རི་བོ་ཁག་ལ་རྒྱང་ལྟ་བྱེད་རྒྱུ་རེད། རེད་ཡ། རི་བོ་དང་སྡོང་པོ་ཆེན་པོ་རྣམས་
ལ་རྒྱང་ལྟ་བྱེད་རྒྱུ་རེད། ཁོའི་སེམས་ཁྲལ་གྱིས་མནར་བའི་མིག་ཟུང་གིས་རྒྱང་ལྟ་བྱེད་རྒྱུ་
རེད་ལ། ཁོ་མོས་ཉི་འོད་ཀྱིས་ཁོ་མོའི་སྐྱི་ལྤགས་སྲེག་པར་སེམས་ཁུར་བྱེད་བཞིན་རྒྱང་ལྟ་
བྱེད་རྒྱུ་རེད། དེ་ནས་ཁོ་གཉིས་སོང་ནས་ཞི་བདེ་རྒྱ་མཚོར་བལྟ་རྒྱུ་རེད། སྐབས་དེར་ཁོས་
ཅི་ཞིག་ཟེར་བར་ངས་སྒོར་མོ་སྟོང་ཕྲག་བརྒྱ་རྒྱན་ལ་འཇོག་ཐུབ། ཁོས་ནི་འདི་ནི་ངའི་
སེམས་ལ་ཤར་བ་ལྟ་བུའི་ཆེན་པོ་མ་རེད། ཅེས་ཟེར་ངེས། ཁོ་མོས་མཚོ་ཁའི་ན་གཞོན་བུ་
མོ་ཚོའི་ཤ་ཁ་གང་བའི་གཟུགས་གཞི་ལ་ཡིད་སྨོན་སྐྱེ་ངེས་ཤིང་། དེ་ནས་ཁོ་ཚོ་ཁ་ལི་ཧྥོར་
ནེ་ཡ་མངའ་སྡེ་ལ་སོང་རྗེས། ཡང་བསྐྱར་ཕྱིར་རང་ཁྱིམ་དུ་ལོག་ངེས། དེ་ཐད་ལ་ཁོ་མོས་
“ང་ཚོ་ཋི་རོ་ཁ་ཌེ་རོ་མགྲོན་ཁང་དུ་ཡོད་སྐབས་འཁྲབ་སྟོན་མ་ཇོན་ཁི་རོ་ཧྥོརད་དང་ང་
ཚོ་ཅོག་ཙེ་ཁྱིམ་མཚེས་རེད་ལ། ཁོ་མོ་དངོས་གནས་ཛ་རེ་ཛོ་རེ་ཞིག་རེད། འོན་ཀྱང་། གྱོན་
གོས་དངོས་གནས་ལེགས་པོ་གོན་འདུག” ཅེས་ཟེར་ངེས་ཤིང་། དེ་ལ་ཁོས་ངས་ཕྱི་ལོགས་
ནས་ཚད་ལྡན་ཚོང་པ་ཞིག་ལ་ཁ་བརྡ་བྱས་པ་ཡིན། ཁོ་ཚོས་ཟེར་ན་ཕོ་བྲང་དཀར་པོའི་
ནང་གི་རྒད་པོ་བརྗེ་བོ་མ་བརྒྱབ་བར་དུ་ང་ཚོ་ལ་གོ་སྐབས་ཆེན་པོ་མི་འདུག་ཟེར།” ཞེས་
ཟེར་ངེས། ཁོ་མོས་མུ་མཐུད་དུ་"རྒྱུས་ཡོད་ཀྱི་མི་གཅིག་གིས་ཟེར་ན། འཁྲབ་སྟོན་མ་དེ་ལ་
རེག་དུག་གི་ནད་འགོས་ཡོད་ཟེར། ཝར་ནེར་གློག་བརྙན་བཟོ་སྐྲུན་ཁང་གིས་བཟོས་
པའི་གློག་བརྙན་དེའི་ནང་དུ་ཁོ་མོ་ཡོད། མི་དེས་ཟེར་ན་ཁོ་མོ་གློག་བརྙན་ལས་རིགས་
ནང་ནས་མི་གཞན་ལ་ཉལ་བཞིན་ཉལ་བཞིན་ཡར་སོང་བ་རེད་ཟེར། ད་བལྟས་ཡོང་ན་ཁོ་
མོས་བརྩོན་ལེན་བྱེད་བཞིན་པ་དེ་ཁོ་མོར་ཐོབ་ཡོད་ས་རེད།" ཅེས་བཤད། འོན་ཀྱང་། ཁོ་
ཚོའི་མིག་ནང་གི་སེམས་ཁྲལ་གྱི་མདངས་མ་ཡལ་ལ། ཙོག་ཙོག་བྱེད་བཞིན་པའི་མཆུ་ཏོ་
ལས་འཛུམ་གྱི་ཉམས་ཀྱང་མ་མངོན། རླངས་འཁོར་ཆུང་བ་ཆེན་པོ་རྣམས་ཚུ་ཚོད་རེ་ལ་
ལེ་དབར་དྲུག་ཅུའི་མགྱོགས་ཚད་ཀྱིས་མདུན་ཕྱོགས་སུ་རྒྱུག་གི་ཡོད།
ངས་བཏུང་བ་གྲང་མོ་ཞིག་འཐུང་དགོས་ཀྱི་འདུག
ཨོ། མདུན་ཕྱོགས་ན་གཅིག་བཙོང་ས་ཞིག་ཡོད་པ་འདྲ། དེར་འདུག་དགོས་སམ།
ཁྱོད་ཀྱིས་བལྟས་ན་གཙང་མ་ཡིན་རྒྱུ་རེད་དམ།
མཐའ་འཁོབ་ཀྱི་ཡུལ་གྲུ་འདིའི་ཚོད་ཀྱིས་གཙང་མ་ཡིན་རྒྱུ་རེད།
དམ་བཅུག་བུལ་ཆུ་བཏུང་ན་ཕལ་ཆེར་སྐྱོན་ཡོད་རྒྱུ་མ་རེད།
རླངས་འཁོར་ཆུང་བ་ཆེན་པོ་དེས་ཙིར་སྒྲ་དང་བཅས་འགྲོ་མཚམས་བཞག་
ཅིང་། སེམས་ཁྲལ་གྱིས་ཚོས་པའི་མི་རྒྱགས་པ་དེས་རང་ཉིད་ཀྱི་ཆུང་མ་རླངས་འཁོར་
ལས་མར་འབབ་རོགས་བྱས།
མའེ་ཡིས་ཁོ་ཚོར་གཅིག་བལྟས་རྗེས་མིག་རྒྱང་གཞན་ལ་བསྐོར་སོང་། ཨལ་གྱིས་མགོ་
བོ་སྲེག་སླང་ལས་ཡར་བཀྱགས་ནས་བལྟས་རྗེས་མགོ་བོ་ཡང་བསྐྱར་ཕྱིར་སྒུར། མའེ་ཡིས་
སྔོན་དཔག་བྱེད་ཐུབ་པ་ནི། ཁོ་ཚོས་སྐར་ལྔ་ཅན་གྱི་བུལ་ཆུ་ཞིག་ཉོ་རྒྱུ་རེད་ལ། དེ་ནས་དེ་
བསིལ་མོ་མིན་སྐོར་ལ་འཁང་ར་ལུང་པ་གང་བྱེད་རྒྱུ་རེད། བུད་མེད་དེས་ཤོག་བུའི་ལག་
ཕྱིས་དྲུག་སྤྱད་རྗེས་ཚང་མ་པང་གཅལ་སྟེང་དུ་སྣང་མེད་དུ་གཡུག་གི་རེད། སྐྱེས་པ་དེའི་
མིད་པ་བརྣང་གི་རེད་ལ། ཁོས་ངན་ཁག་དེ་མའེ་ཡི་སྟེང་དུ་འགེལ་ངེས། དེ་ནས་བུད་
མེད་དེས་ཤ་རུལ་གྱི་བྲོ་བ་ཞིག་ཚོར་བ་ལྟར། སྣ་ཡིས་དྲི་སྣོམ་གང་བྱུང་དུ་བྱེད་ལ། དེ་ནས་
ཁོ་ཚོ་ཕྱིར་སྒོ་ཁར་འབུད་རྒྱུ་རེད། དུས་དེ་ནས་བཟུང་ཁོ་གཉིས་སུ་ལ་ཐུག་ན་ནུབ་རྒྱུད་
ཀྱི་མི་ཚོའི་སེམས་པ་གྱོང་རབས་བཤད་རྒྱུ་རེད། དེ་བས། ཨལ་དང་ཁོ་མོ་གཉིས་གཅིག་པོ་
ཡིན་དུས་མའེ་ཡིས་ཁོ་ཚོར་མིང་ཞིག་བཏགས་ཡོད། མོས་སྐྱག་དྲི་འཐུལ་བའི་ཡི་དྭགས་
ཞེས་ཟེར།
དོས་འཁོར་ཁ་ལོ་བ་ཚོ། ཁོ་ཚོ་ད་དངོས་གནས་སྐུ་མགྲོན་ཟེར་བ་རེད།
སྐྱེལ་འདྲེན་དོས་འཁོར་ཆེན་པོ་ཞིག་ཡོང་གི་འདུག འདིར་བསྡད་ནས་སྐྱག་དྲི་འཐུལ་
བའི་ཡི་དྭགས་དེ་ཚོའི་དྲི་ངན་མཐའ་སྐྲོད་བཏང་ན་ཨང་། ངས་ཨལ་བྷུ་ཁུར་ཁེ་གྲོང་ཁྱེར་
ནས་མགྲོན་ཁང་ཞིག་ཏུ་ལས་ཀ་བྱེད་སྐབས་ཁོ་ཚོས་རྐུ་བྱེད་པ་མཐོང་མྱོང་། ཁོ་ཚོས་ཅི་
ཞིག་ཡིན་རུང་བརྐུ། རླངས་འཁོར་ཆུང་བ་ག་ཚོད་རྫིག་པོ་བསྐོར་ཡོད་ན། རྐུ་བྱེད་པ་དེ་
ཚོད་ཀྱིས་སྡུག་གི་རེད། ཁོ་ཚོས་ལག་རས་དང་ཟ་སྡེར་ཟ་ཐུར། ཐ་ན་སྡེར་འཁྲུད་འདག་
རྫས་ཚུན་ཆད་བརྐུས་འགྲོ། ངས་དངོས་གནས་བསམ་བློ་མི་ཕོག
ཨལ་ནི་ངང་ཐུང་དུ་གྱུར། ཁོ་ཚོས་རླངས་འཁོར་རྫིག་པོ་དང་ཅ་ལག་གོང་ཆེན་དེ་ཚོ་ག་
འདྲ་བྱས་ཏེ་བླངས་ཡོང་བ་མི་ཤེས་སམ། དེ་ཁོ་ཚོ་དང་ལྷན་སྐྱེས་སུ་ཡོད་པ་རེད་དམ། ཁྱོད་
རང་མི་ཚེ་གང་པོར་ཕྱུག་པོར་འགྱུར་རྒྱུ་མ་རེད།
དོས་སྐྱེལ་རླངས་འཁོར་དེའི་སྟེང་དུ། ཁ་ལོ་བ་དང་ལས་སྤོར་ཁ་ལོ་བ་གཉིས་ཀ་ཡོད།
ཅུང་ཙམ་ངལ་གསོ་བརྒྱབ་ནས་འཚིག་ཇ་རེ་བཏུང་ན་ག་འདྲ་འདུག ངས་འདི་ཚང་མ་
ངོ་ཤེས།
དུས་ཚོད་བཀོད་སྒྲིག་ཐད་ནས་ག་འདྲ་འདུག
ཨོ། ང་ཚོ་འཆར་གཞིའི་སྔོན་ལ་ཕྱིན་འདུག
ཡ། དེར་སྡོད། འདིའི་ནང་དུ་སྦྱིན་བདག་མ་བྱང་མ་དམག་རྟ་འདྲ་ཞིག་ཡོད་ལ། འཚིག་
ཇའང་ཞིམ་པོ་ཡོད།
དོས་འཁོར་བསྡད་བྱུང་ལ། དོས་འཁོར་ལས་ལུས་ལ་ས་མདོག་གི་སྐྱ་དོར་དང་འཇུར་
རྟ། སྟོད་ལྭ་ཐུང་ཐུང་བཅས་གོན་ཞིང་། མགོ་ལ་དམག་ཆས་ཀྱི་རྣམ་པའི་ཞྭ་མོ་ཐོད་རིང་
འོད་འཚེར་བ་གོན་ཡོད་པའི་སྐྱེས་པ་གཉིས་ཐང་ལ་བབས་ནས་དྲྭ་ཚགས་སྒོ་མོ་ལས་བང་
སྒྲ་དང་བཅས་ནང་དུ་སླེབས།
ཝ་ཡེ། མའེ།
ཨོ། བྷིག་བྷིལ་ཙིག་རྒན་ཡིན་ནམ། ད་ཐེངས་ཀྱི་རྒྱུག་ཐེངས་འདིའི་སྟེང་དུ་ག་དུས་
ཕྱིར་ཡོང་བ་ཡིན།
གཟའ་འཁོར་གཅིག་གི་སྔོན།
མི་གཞན་པ་དེས་སྒྲ་གཏོང་འཕྲུལ་འཁོར་གྱི་ནང་དུ་སྐར་ལྔ་བླུགས་རྗེས་མིག་གིས་དེ་
ལ་བལྟས་ནས་བསྡད། སྒྲ་སྡེར་མར་ནུར་སོང་ལ། སྒྲ་འཛིན་འཁོར་ཡུ་ཡར་འཕར་ཡོང་། ཨ་
ལ་ལ། བྷིན་ཁི་རོ་སི་བྷེ་ཡི་གླུ་སྐད་གསེར་ནག་འདྲ་པོ་དེ་གྲག་བྱུང་མཚོ་ཁ་རུ་ཉི་མས་
འཚིགས་པའི། ཕྱིར་དྲན་ལ་བཀའ་དྲིན་ཆེ་ཞུ། ཁྱོད་ནི་ཡིད་སེམས་འཁྲུག་བྱེད་ཅིག་ཡིན་
སྲིད་མོད། ཁྱོད་ཀྱིས་ནམ་ཡང་ཉོབ་སྣང་མི་སློང་།” དེ་ནས་དོས་འཁོར་ཁ་ལོ་བས་མའེ་ཡི་
རྣ་ནང་དུ། ཁྱོད་ནི་མི་སེམས་འགུག་མཁན་ཞིག་ཡིན་སྲིད་མོད། ཁྱོད་ཀྱིས་ནམ་ཡང་རང་
ལུས་མི་བཙོང་། ཞེས་བླངས།
མའེ་གད་མོ་བགད་བྱུང་། བྷིལ། ཁྱོད་ཀྱི་རོགས་པ་འདི་སུ་རེད། རྒྱུག་ཐེངས་འདིའི་སྟེང་
དུ་གསར་དུ་ཡོང་བ་རེད་ཨ། ཨེ་རེད།
མི་གཞན་པ་དེས་རྒྱན་རྩེད་འཕྲུལ་ཆས་སུ་སྐར་ལྔ་བླུགས་པས་རྒྱན་རྡེའུ་བཞི་ཐོབ་བྱུང་
ལ། དེ་ནས་ཁོས་དེ་དག་ནང་དུ་ཕྱིར་བླུགས་རྗེས། ཚུར་ཚོང་སྒྲོམ་ཕྱོགས་སུ་ཡོང་།
ཅི་ཞིག་བཞེས་རྒྱུ་ཡིན།
འཚིག་ཇ་ཕོར་གང་། བག་ཟན་འདྲ་ཨེ་ཡོད།
ངང་ལག་གི་ཁ་སྤྲི་ཅན་དང་ཐང་འབྲས་ཀྱི་ཁ་སྤྲི་ཅན། ཅོག་ལེའི་ཁ་སྤྲི་ཅན། ད་དུང་
ཀུ་ཤུའི་ཁ་སྤྲི་ཅན་བཅས་ཡོད།
དེས་ན་ཀུ་ཤུ་ཅན་པོ་འཁྱེར་ཤོག ཨོ། ཅུང་སྒུག་དང་། ཕ་གིའི་མཐུག་པོ་ཆེན་པོ་དེ་ནི་
རིགས་གང་ཅན་པོ་རེད་དམ།
མའེ་ཡིས་དེ་གནམ་ལ་བཀྱགས་ནས་སྣ་ཡིས་བསྣོམས། ངང་ལག་གི་ཁ་སྤྲི་ཅན་པོ་རེད།
དུམ་བུ་གཅིག་གཅོད་རོགས། དུམ་བུ་ཆེན་པོ་ཞིག
རྒྱན་རྩེད་འཕྲུལ་ཆས་འགྲམ་གྱི་མི་དེས་དུམ་བུ་གཉིས་ཉོས་ཤོག་ཟེར།
ཡ། དུམ་བུ་གཉིས། ཡ། བྷིལ། ཁ་སང་དེ་རིང་དགོད་གཏམ་གསར་པ་འདྲ་ཨེ་གོ
ཨོ། གསར་པ་གཅིག་ཡོད།
ཡ། མཛངས་མ་ཞིག་གི་མདུན་ནས་རང་ཁ་ལ་བདག་བྱོས་ཨ།
མི་སྐྱོན། འདི་དེ་འདྲའི་བཙོག་པ་ཞིག་མིན། ཕྲུ་གུ་གཅིག་སློབ་གྲྭར་འགྲོ་སྐབས་རྗེས་
ལུས་ཐེབས་པ་རེད། དགེ་རྒན་གྱིས་ཁྱོད་ཅིའི་ཕྱིར་རྗེས་ལུས་ཐེབས་པ་ཡིན།” ཞེས་དྲིས་
པར། ཕྲུ་གུས་“ངས་ངེད་ཚང་གི་བ་མོ་དེ་རྒྱུད་སྤེལ་དུ་ཁྲིད་པ་ཡིན།” ཞེས་ལན་བཏབ། དེ་
ནས་དགེ་རྒན་གྱིས་ལས་ཀ་དེ་ཁྱོད་ཚང་གི་ཨ་ཕས་ལས་མི་ཐུབ་བམ། ཅེས་དྲིས་པར། ཕྲུ་
གུས་ཐུབ་རྒྱུ་ཐུབ་མོད། འོན་ཀྱང་། ཁོ་གླང་གོག་གི་འགྲན་ཡ་མི་ཡོང་། ཞེས་ལན་བཏབ།
མའེ་གད་མོ་ཐག་ཐག་ཏུ་བགད་ནས། དགོད་སྒྲ་རྣ་ལ་གཟན་པ་ཞིག་བསྒྲགས། ཨལ་གྱིས་
བག་ལེབ་ཀྱི་སྟེང་དུ་ཙོང་རིལ་ཞིབ་མོར་གཏུབ་བཞིན་མགོ་བོ་ཡར་ལ་བཀྱགས་ནས་འཛུམ་
ཞིག་བསྟན་བྱུང་ལ། དེ་ནས་མགོ་བོ་ཕྱིར་སྒུར། དོས་འཁོར་ཁ་ལོ་བ་ཟེར་ན་འདི་འདྲ་རེད།
ཁོ་ཚོས་མའེ་ལ་སྒོར་ཟུར་གཉིས་དང་སྐར་ལྔ་སྤྲོད་རྒྱུ་རེད། དེ་ལས་སྒོར་ཟུར་གཅིག་དང་
སྐར་ལྔ་ནི་འཚིག་ཇ་དང་བག་ཟན་གྱི་རིན་རེད་ལ། དེའི་ཤུལ་གྱི་སྒོར་ཟུར་གཅིག་དེ་ནི་མའེ་
ལ་སྤྲད་པ་རེད། འོན་ཀྱང་། འདི་ནི་ཁོ་ཚོས་ཁོ་མོ་གཡོ་འགུག་བྱེད་པའི་ཆེད་དུའ ང་མིན།
ཁ་ལོ་བ་གཉིས་ཀ་རྒྱབ་སྙེས་མེད་པའི་རྐུབ་སྟེགས་སྟེང་དུ་བསྡད་འདུག་ཅིང༌། ཁོ་ཚོའི་
འཚིག་ཇའི་ཇ་ཁེམ་ཇ་ཕོར་ནས་ཕྱིར་བུད། ཁོ་ཚོས་འདི་ལྟར་ཉི་མ་བཏང་། ཨལ་གྱིས་
སྲེག་སླང་འབྲད་འབྲད་གཏོང་བཞིན་ཁོ་ཚོའི་སྐད་ཆར་རྣ་བས་ཉན་འདུག་མོད། འོན་
ཀྱང་། སྐད་ཆའི་ནང་དུ་ཁ་མི་ཡོང་། བྷིན་ཁི་རོ་སི་བྷེ་ཡི་གླུ་སྐད་འཇགས་སོང་། སྒྲ་འཛིན་
འཁོར་ཡུ་དམའ་སར་ཕྱིར་བབས་སོང་ལ། སྒྲ་སྡེར་དེ་ཕུང་པོར་སྤུངས་པའི་སྒྲ་སྡེར་ཚོའི་
ཁྲོད་དུ་རང་གནས་སུ་ཕྱིར་ནུར་སོང་ཞིང་། རྒྱ་སྨུག་གི་གློག་འོད་དེ་ཤི་སོང་། ཁི་རོ་སི་བྷེ་ལ་
གླུ་དབྱངས་ལེན་དུ་བཅུག་ཅིང་། རོལ་ཚོགས་ཤིག་ལ་རོལ་དབྱངས་དཀྲོལ་དུ་བཅུག་ནས།
སྒྲ་གཏོང་གི་མ་ལག་ཧྲིལ་པོ་འགུལ་དུ་བཅུག་པའི་སྐར་ལྔ་ཅན་པོ་དེ་ནི་སྣོལ་མཚམས་ཀྱི་
བར་གསེང་ནས་མར་ལྷུང་ནས། ཁེ་སྤོགས་ཀྱི་སྒམ་ཆུང་ནང་དུ་བབས། སྤྱིར་བཏང་གི་སྒོར་
མོ་ཕལ་མོ་ཆེ་དང་མི་འདྲ་བར། སྒོར་སྐར་ལྔ་ཅན་པོ་འདིས་བྱེད་ལས་ངོ་མ་ཞིག་བཏོན་བྱུང་
ལ། ཁ་ཡོད་ལག་ཡོད་ཀྱི་འགུལ་སྐྱོད་ཅིག་གི་རྐྱེན་བྱས་སོང་།
འཚིག་ཇའི་བུམ་པའི་རླངས་སྒོ་ནས་རླངས་པ་ཐོལ་ཐོལ་དུ་འཕྱུར། འཁྱག་དར་འཕྲུལ་
ཆས་ཀྱི་བཙིར་གནོན་ཆས་ཀྱིས་ཁྲོབ་སྒྲ་ཡང་མོ་ཐེངས་འགར་བསྒྲགས་རྗེས། ཡང་བསྐྱར་
འཇམ་ཅག་གེར་ཕྱིན་སོང་ལ། གློག་ཤུགས་རླུང་འཁོར་གྱིས་གྲུ་ཟུར་ཞིག་ཏུ་མགོ་བོ་དལ་
མོས་ཕར་གཡོ་ཚུར་གཡོ་བྱས་ནས། ཁང་པའི་ནང་དུ་རླུང་དྲོན་པོ་ཞིག་ཕར་བདའ་ཚུར་
བདའ་བྱེད། གཞུང་ལམ་ཨང་དྲུག་ཅུ་རེ་དྲུག་པའི་སྟེང་དུ། རླངས་འཁོར་ཆུང་བ་རྣམས་
ཤུར་སྒྲ་དང་བཅས་ཏེ་རྒྱུག་བཞིན་ཡོད།
མའེ་ཡིས། ཅུང་ཙམ་སྔོན་ལ་མ་ས་ཆུ་སེ་ཚི་མངའ་སྡེ་ནས་ཡིན་པའི་རླངས་འཁོར་ཆུང་
བ་ཞིག་འདིར་བསྡད་སོང་། ཞེས་བཤད།
བྷིག་བྷིལ་གྱིས་འཚིག་ཇའི་ཇ་ཕོར་གྱི་སྟེང་རིམ་ནས་བཟུང་བས། ཇ་ཁེམ་དེ་ཁོའི་གོང་
མཛུབ་དང་དཀྱིལ་མཛུབ་ཀྱི་བར་ནས་དྲང་མོར་ཡར་འགྲེངས། ཁོས་ལག་གི་འཚིག་ཇ་ལ་
ཕུ་ཆེན་པོ་ཞིག་བཏབ་ནས་གྲང་མོ་བཟོ་བཞིན་ཁྱོད་རང་གཞུང་ལམ་ཨང་དྲུག་ཅུ་རེ་དྲུག་
པའི་སྟེང་དུ་འགྲོ་རྒྱུ་ན་ཧོན་འཐོར་ངེས་རེད། རྒྱལ་ཡོངས་ཀྱི་རླངས་འཁོར་ཚང་མ་དེའི་
སྟེང་དུ་འཚང་ཁ་རྒྱག་གི་འདུག་ལ། ཚང་མ་ནུབ་རྒྱུད་དུ་འགྲོ་ཡི་འདུག དེ་འདྲའི་འགྲོ་
མཁན་མང་པོ་ཞིག་སྔོན་ཆད་མཐོང་མ་མྱོང་། ལམ་ཐོག་ཏུ་རླངས་འཁོར་ཆུང་བ་མཛེས་
ཤིང་སྡུག་པ་འགའ་རེའང་འདུག ཅེས་བཤད།
ཁོའི་རོགས་པས་ད་ནངས་ཞོགས་པ་ང་ཚོ་རླངས་འཁོར་གདོང་ཐུག་བརྒྱབ་པ་ཞིག་ལ་
འཕྲད་བྱུང་། རླངས་འཁོར་ཆུང་བ་ཆེན་པོ་ཞིག་རེད། ཁ་ཌི་ལག་ཆེན་པོ་ཅན། དམིགས་
བསལ་གྱི་བཟོ་བཀོད་དང་རྣམ་པ་ཅན། ཅུང་དམའ་ལ་འོ་སྤྲིའི་མདོག་ཅན། ཆེད་དམིགས་
ཀྱིས་བཟོས་པ་དེ་འདྲ་གཅིག་རེད། དེས་དོས་འཁོར་གཅིག་ལ་གདོང་ཐུག་བརྒྱབ་འདུག་
ཅིང་། དྲོད་སེལ་ཆུ་སྒམ་དེ་ཡར་ཐད་ཀར་ཁ་ལོ་བའི་ཁོག་ཏུ་བཙངས་འདུག ལེ་དབར་
དགུ་བཅུ་ལྷག་གིས་རྒྱུག་གི་ཡོད་ས་རེད། ཁ་སྒྱུར་འཁོར་ལོའི་གཞུང་རྟས་ཁ་ལོ་བ་ཕུག་
ནས་སོང་འདུག་ལ། ཁ་ལོ་བ་དེ་གཞུང་རྟའི་སྟེང་དུ་ཤིང་ཐུར་ལ་བརྒྱུས་པའི་སྦལ་བ་ཞིག་
དང་འདྲ་བར་ལྡེམ་ལྡེམ་བྱེད་བཞིན་འདུག རླངས་འཁོར་ཆུང་བ་ནང་གི་ཡང་རྩེ། མཛེས་
ཤིང་སྡུག་པ་ཞིག་རེད། འོན་ཀྱང་། ད་ལྟ་དེ་ལ་སྐར་རྡོག་གཅིག་ཀྱང་མི་རི། ཁོ་རང་གཅིག་
པོས་བསྐོར་ནས་ཡོང་བ་ཡིན་ས་རེད།" ཅེས་བཤད།
ཨལ་གྱིས་མགོ་བོ་ཡར་བཀྱགས་ནས་"འོ་ན་དོས་འཁོར་ལ་སྐྱོན་བཟོས་འདུག་གམ།"
ཞེས་དྲིས།
“སྟོན་པ་ཡེ་ཤུ་མཁྱེན། དེ་དོས་འཁོར་ངོ་མ་ཞིག་ག་ལ་ཡིན། རླངས་འཁོར་ཆུང་བ་ཀླད་
གབ་མེད་པ། ནང་དུ་ཐབ་ཀ་དང་སླ་ང་། མལ་གདན་དང་བྱིས་པ། བྱ་ཕྲུག་བཅས་ཡོད་
ས་ཅན་པོ་དེ་འདྲ་ཞིག་རེད། ཕར་བལྟས་ཚོད་ཀྱིས་ནུབ་རྒྱུད་དུ་འགྲོ་མཁན་ཡིན་པ་ཤེས།
རླངས་འཁོར་གྱི་ཁ་ལོ་བ་དེས་ལེ་དབར་དགུ་བཅུའི་ཐོག་ཏུ་བསྐོར་ནས་བརྒྱུགས་ཡོང་།
ཞིང་། ང་ཚོའི་སྔོན་ལ་འབུད་ཆེད་དུ་འཁོར་ལོ་གཉིས་ཁོ་ནའི་སྟེང་དུ་རྒྱུག་གི་འདུག་ལ།
སྐབས་དེར་མདུན་ཕྱོགས་ནས་རླངས་འཁོར་ཞིག་ཚུར་ཡོང་གི་འདུག་པས། ཁོས་གློ་བུར་
དུ་ཁ་འགྲམ་ལ་བསྐོར་བས་དོས་འཁོར་འདི་ལ་བརྡབས་པ་རེད། སྐོར་སྟངས་ལ་བལྟས་ན་
དངོས་གནས་བཟི་ཡོད་པ་འདྲ། ཡེ་ཤུ་མཁྱེན། མལ་ཆས་དང་བྱ་ཕྲུག བྱིས་པ་བཅས་བར་
སྣང་དུ་བྱ་སྤུ་བཞིན་དུ་སྟོར། འདི་འདྲའི་འཇིགས་སུ་རུང་བ་ཞིག་སྔོན་ཆད་མཐོང་མྱོང་
མེད། ང་ཚོའི་རླངས་འཁོར་ཡང་ཁ་བཀག་པ་ཡིན། དོས་འཁོར་སྐོར་བཞིན་པའི་རྒད་པོ་ལོ་
ལོན་དེ་ནི་དེ་གར་ཧད་ནས་བྱིས་པ་ཤི་བོའི་རོ་ལ་ཅེར་ནས་འདུག་ཅིང་། ཁོའི་ཁ་ནང་ནས་
ཚིག་གཅིག་ཀྱང་ཐོན་མི་ཐུབ་པར་ལྐུག་པ་ཞིག་དང་འདྲ། ཨ་དཀོན་མཆོག་གཟི་བརྗིད་
ཅན་པོ། གཞུང་ལམ་ཚང་མ་ནུབ་རྒྱུད་དུ་འགྲོ་མཁན་གྱི་ཁྱིམ་ཚང་གིས་གང་འདུག འདི་
འདྲའི་མང་པོ་ཞིག་མཐོང་མྱོང་མེད། ད་རུང་འདི་ལས་ཀྱང་ཇེ་སྡུག་ཏུ་འགྲོ་རྒྱུ་རེད། འདི་
ཚང་མ་གང་ཞིག་ནས་ཡོང་གི་ཡོད་པ་ཡིན་ནམ།"
མའེ་ཡིས་" ཁོ་ཚོ་ཚང་མ་གང་དུ་འགྲོ་རྒྱུ་ཡིན་ནམ། མཚམས་ལ་ལར་འདིར་རླངས་
སྣུམ་སྣོན་དུ་ཡོང་མོད། འོན་ཀྱང་། ཕལ་ཆེར་ཅི་ཡང་མི་ཉོ། མི་ཚོས་ཟེར་ན་ཁོ་ཚོས་རྐུ་བྱེད་
ཟེར། ང་ཚོར་རང་དགར་བཞག་ཡོད་པའི་ཅ་ལག་ཅི་ཡང་མེད་ལ། ཁོ་ཚོས་ང་ཚོའི་ས་ནས་
ཅི་ཡང་བརྐུས་མ་མྱོང་།” ཞེས་བཤད།
བྷིག་བྷིལ་གྱིས་ཁ་ནང་གི་བག་ཟན་ལྡོད་བཞིན། དྲ་ལྡན་སྒེའུ་ཁུང་བརྒྱུད་ནས་ཕར་
ཕྱོགས་ཀྱི་གཞུང་ལམ་ཕྱོགས་སུ་བལྟས་ནས་ཁྱོད་ཚོའི་ཅ་ལག་བདག་པོ་རྒྱོབ་མ་གཏོགས་
ངས་བལྟས་ན་ཁོ་ཚོ་འདི་ཕྱོགས་སུ་ཡོང་རྒྱུ་ཡིན་པ་འདྲ།" ཞེས་བཤད།
ན་ཤེ་26རྟགས་ཅན་གྱི་རླངས་འཁོར་ཆུང་བ་ཞིག་གཞུང་ལམ་འགྲམ་དུ་ཚམ་ཚོམ་གྱི་
ངང་ནས་བསྡད། རྒྱབ་གྲལ་གྱི་རྐུབ་སྟེགས་སྟེང་དུ་རྩྭ་ཁུག་དང་ཁོག་མ། སླ་ང་བཅས་གནམ་
མཐིལ་ལ་ཐུག་ལ་ཉེ་བ་ཞིག་བརྩིགས་འདུག་ཅིང་། དེའི་སྟེང་དུ་ཕྲུ་གུ་བུ་གཉིས་གནམ་
མཐིལ་ལ་མགོ་བོ་ཐུག་ནས་བསྡད་འདུག རླངས་འཁོར་གྱི་ཀླད་དུ་ལྟེབས་རྩེག་བརྒྱབ་པའི་
རས་གུར་ཞིག་བཅིངས་འདུག་ཅིང་། རླངས་འཁོར་གྱི་འབབ་སྟེགས་རྐང་གདན་ཐད་དུ་
རས་གུར་གྱི་གདུང་མ་དང་ཀ་ར་བཅིངས་འདུག རླངས་འཁོར་དེ་སྣུམ་སྣོན་ཆེད་དུ་བསྡད་
པ་རེད། སྐྲ་ལོ་ནག་ལ་ངོ་གདོང་ཕྲ་བའི་སྐྱེས་པ་ཞིག་དལ་མོར་ཐང་ལ་བབས་པ་ན། བུ་དེ་
གཉིས་ཀྱང་དོས་ཕུང་གི་སྟེང་ནས་མར་ཤུད་ཡོང་ནས་ཐང་ལ་བབས།
མའེ་ཚོང་སྒྲོམ་ཐད་ནས་ཕར་ཕྱོགས་སུ་སོང་ནས་སྒོ་ནང་དུ་ལངས་ནས་བསྡད། སྐྱེས་
པ་དེས་བལ་བཟོས་དོར་མ་སྐྱ་བོ་དང་ནང་སྟོད་སྔོན་པོ་ཞིག་གྱོན་འདུག་ཅིང་། ནང་སྟོད་
སྔོན་པོ་དེའི་སྒལ་བ་དང་མཆན་འོག་ཚང་མ་རྔུལ་ཆུས་ནག་པོར་བཟོས་འདུག བུ་དེ་
གཉིས་ཀས་ལས་དོར་ལས་གཞན་པ་ཅི་ཡང་གྱོན་མི་འདུག་ལ། ལས་དོར་གཉིས་ཀ་ལྷན་
པས་གང་འདུག ཁོ་གཉིས་ཀྱི་སྐྲ་མདོག་སྐྱ་བོ་རེད། ཁོ་གཉིས་ཀྱི་སྐྲ་ལོ་ཐད་ཀར་ཡར་ཤད་
ཡོད་པས་མགོ་ཐོག་ཏུ་ཁོད་སྙོམས་པོས་ཡར་ལངས་འདུག ཁོ་གཉིས་ཀྱི་ངོ་གདོང་ལ་ཐལ་
བ་ཆགས་འདུག ཁོ་གཉིས་ཐད་ཀར་ཆུ་སྦུག་ཡོད་སར་སོང་ནས་རྐང་མཛུབ་རྣམས་ཆུ་
སྦུག་འོག་གི་འདམ་ནང་དུ་བསྣུར།
སྐྱེས་པ་དེས་ང་ཚོར་ཆུ་ཞིག་སྤྲད་ན་འགྲིག་གམ།" ཞེས་དྲིས།
མའེ་ཡི་གདོང་པར་ཡིད་སུན་པའི་རྣམ་པ་ཞིག་དོད་ནས་” ཡ། འཁྱེར་ཞིག” ཅེས་སྐད་
དམའ་མོའི་སྒོ་ནས་གདོང་པ་ཚུར་ལའང་མི་འཁོར་བར་"ངས་ཆུ་སྦུག་མིག་གིས་འཚོས་
ནས་འདུག ཅེས་བཤད། དེ་ནས་ཁོ་མོས་ཕར་ཕྱོགས་ཀྱི་སྐྱེས་པ་དེར་བལྟས་ནས་བསྡད།
སྐྱེས་པ་དེས་དྲོད་སེལ་ཆུ་སྒམ་གྱི་ཁ་ལེབ་དལ་མོས་ཕྱེས་ནས་ཆུ་སྦུག་དེ་ཆུ་སྒམ་གྱི་ནང་
དུ་བསྣུར།
རླངས་འཁོར་གྱི་ནང་དུ་བུད་མེད་ཅིག་ཡོད་ཅིང་། ཁོ་མོའི་སྐྲ་ལོ་ཟིང་ཞིང་ལྷོད། ཁོ་མོས་
"དེ་འདི་གར་ཉོ་ཨེ་ཐུབ་བམ།" ཞེས་བཤད།
སྐྱེས་པ་དེས་ཆུ་སྦུག་གི་སྒོ་བརྒྱབ་རྗེས་དྲོད་སེལ་ཆུ་སྒམ་གྱི་ཁ་ལེབ་ཕྱིར་གཅུས། བུ་
ཆུང་གཉིས་ཀས་ཁོའི་ལག་ནས་ཆུ་སྦུག་དེ་བླངས་ནས་ཆུ་སྦུག་གི་ཁ་གནམ་ལ་གཏད་དེ་
རྒྱགས་ཚད་ཅིག་བཏུང་། སྐྱེས་པ་དེས་ནག་ནོག་ཏུ་གྱུར་པའི་རང་ཉིད་ཀྱི་ཞྭ་མོ་ནག་པོ་དེ་
ཕུད་ནས། དྲྭ་ཚགས་སྒོ་མོའི་མདུན་ནས་རང་མཐོང་བྲལ་བའི་རྣམ་པ་ཁྱད་མཚར་ཞིག་
དང་བཅས་ལྕམ་ལགས། ང་ཚོ་ལ་བག་ལེབ་རྡོག་པོ་གཅིག་བཙོང་ན་འགྲིག་གམ།” ཞེས་
ཞུས།
མའེ་ཡིས་འདི་སྐམ་ཟས་ཚོང་ཁང་མ་རེད། ང་ཚོར་བར་འཚང་བག་ལེབ་བཟོ་བྱེད་གྱི་
བག་ལེབ་ཡོད།” ཅེས་བཤད།
ཁོའི་རང་མཐོང་བྲལ་བའི་རྣམ་པ་ཇེ་ཟབ་ཏུ་གྱུར་ནས་དེ་ངས་ཤེས། ལྕམ་ལགས། ང་
ཚོར་བག་ལེབ་དགོས་ཀྱི་འདུག་ལ། གོ་ཐོས་ལྟར་ན་འདི་རྒྱུད་དུ་བཙོང་ས་མང་པོ་ཡོད་པ་
མ་རེད་ཟེར།" ཞེས་བཤད།
“གལ་སྲིད་ང་ཚོས་དེ་འདྲ་བྱས་ཏེ་བཙོངས་པ་ཡིན་ན། ང་ཚོའི་བག་ལེབ་མགྱོགས་པོར་
རྫོགས་འགྲོ་རྒྱུ་རེད།” མའེ་ཡི་སྐད་ལ་འདར་ཤ་བབས།
སྐྱེས་པ་དེས་ང་ཚོའི་གྲོད་ཁོག་ལྟོགས་ཀྱི་འདུག” ཅེས་བཤད།
འོ་ན། ཁྱོད་ཚོས་ཅིའི་ཕྱིར་བར་འཚང་བག་ལེབ་མི་ཉོའམ། ང་ཚོར་བར་འཚང་བག་
ལེབ་དང་ཤ་བག་ལེབ་ཞིམ་པོ་ཡོད།
་་་སྐྱེས་པ་དེས་ངས་ཀྱང་དེ་ལྟར་བྱེད་ལོས་འདོད། ལྕམ་ལགས།” ཞེས་བཤད་ཅིང་། དེ་
ནས་ཁ་སྐྱེངས་པའི་རྣམ་པ་དང་བཅས་འོན་ཀྱང་། ང་ཚོས་དེ་དག་ཉོ་མི་ཐུབ། ང་ཚོའི་
བཟའ་ཚང་གང་པོའི་ལྟོ་བ་འགྲང་བྱེད་དུ་སྒོར་ཟུར་གཅིག་མ་གཏོགས་མེད། ང་ཚོར་
སྒོར་མོ་མང་པོ་ལྷག་མེད།" ཅེས་བཤད།
མའེ་ཡིས་སྒོར་ཟུར་གཅིག་གིས་བག་ལེབ་རྡོག་མོ་གཅིག་ཉོ་མི་ཐུབ། ང་ཚོའི་བག་ལེབ་
རྡོག་མོ་གཅིག་ལ་སྒོར་ཟུར་གཅིག་དང་སྐར་ལྔ་ཡིན། ཞེས་བཤད།
ཁོ་མོའི་རྒྱབ་ཕྱོགས་ནས་ཨལ་གྱིས་ངར་སྐད་དང་བཅས་"ཨ་དཀོན་མཆོག་གཟི་བརྗིད་
ཅན་པོ། ད་ཁོ་ཚོར་ཚོངས་ཤོག” ཅེས་བཤད།
བག་ལེབ་རླངས་འཁོར་མ་སླེབས་གོང་ལ་ང་ཚོའི་བག་ལེབ་རྫོགས་འགྲོ་རྒྱུ་རེད།
་་་ཨལ་གྱིས་རྫོགས་སོང་ན་རྫོགས་སོང་། དེར་ཐབས་ཤེས་ཅི་ཡང་ཡོད་པ་མ་རེད། ཅེས་
བཤད་ཅིང་། ཁོའི་ངམ་ནག་གི་མིག་ཟུང་གིས་རང་ཉིད་ཀྱིས་སྲེ་བཞིན་པའི་ཞོག་ཁོག་གྲང་
ཚལ་ལ་ཅེར།
མའེ་ཡིས་ཁོ་མོའི་ཕྲག་པ་རྒྱགས་རིལ་དེ་སྤྲུག་ཙམ་བྱས་ནས་མིག་ཟུང་གིས་དོས་འཁོར་
ཁ་ལོ་བ་གཉིས་ཀར་བལྟས་ཏེ། ཁོ་མོས་གདོང་ལེན་བྱེད་དགོས་པའི་དཀའ་ངལ་ཅི་འདྲ་ཆེ་
ཚུལ་གྱི་བརྡ་བསྟན།
ཁོ་མོས་དྲྭ་ཚགས་སྒོ་མོ་དེ་ཕྱེས་པས་སྐྱེས་པ་དེ་ནང་དུ་ཡོང་ཞིང་། ཁོ་དང་མཉམ་དུ་
རྔུལ་ནག་གི་དྲི་མ་ཞིག་ཀྱང་ཁྱབ་ནས་ཡོང་། བུ་ཆུང་གཉིས་ཀ་ཁོའི་རྗེས་སུ་མཐུད་ནས་
ཡོང་ཞིང་། ཁོ་གཉིས་ཀ་ཐད་ཀར་ཀ་རའི་ཤེལ་སྒམ་ཕྱོགས་སུ་བརྒྱུགས་ནས་སྒམ་ནང་དུ་
བལྟས། ཁོ་གཉིས་ཀྱི་མིག་ནང་དུ་ཀ་ར་དེ་དག་ལ་ཧམ་པ་ལངས་པའི་མིག་མདངས་མེད་ལ།
དེ་ལ་རེ་བ་བཅངས་པའི་མིག་མདངས་ཀྱང་མེད་ཅིང་། ཐ་ན་ཡིད་སྨོན་གྱི་མིག་མདངས་
ཙམ་ཡང་མེད། ཁོ་གཉིས་ཀྱི་མིག་ནང་དུ་མངོན་པ་ནི། ཀ་ར་ལའང་འདི་འདྲའི་རྣམ་པ་སྣ་
ཚོགས་ཡོད་པར་ཧང་སངས་པའི་མིག་མདངས་ཙམ་རེད། བུ་ཆུང་གཉིས་ལས་གཅིག་གིས་
རང་ཉིད་ཀྱི་རྐང་པ་གཅིག་གི་སེན་མོས་རྐང་པ་གཞན་པ་དེའི་ཐལ་རྡུལ་འགོས་པའི་ལོང་
ཚིགས་འཕྲུག་འཕྲུག་བྱས། བུ་ཆུང་གཞན་པ་དེས་ངག་འཕྲིན་དང་འདྲ་བ་ཞིག་ཤུབ་པུར་
སྨྲས་པས། ཁོ་ཚོས་རང་ཉིད་ཀྱི་དཔུང་པ་དྲང་མོར་བརྐྱངས། སྐབས་དེར་ཁོ་གཉིས་ཀྱི་ལག་
པས་ལས་དོར་གྱི་ཁུག་མའི་ནང་དུ་ཁུ་ཚུར་བཅངས་ཡོད་པ་ལས་དོར་གྱི་རས་རྒྱུ་སྔོན་པོ་
སྲབ་མོ་དེ་ལས་གསལ་པོར་མཐོང་ཐུབ།
མའེ་ཡིས་འཐེན་སྒམ་ཞིག་གི་ཁ་ཕྱེས་ནས་སྣུམ་ཤོག་གིས་བཏུམ་པའི་བག་ལེབ་རྡོག་
མོ་རིང་པོ་ཞིག་ཕྱིར་ཕྱུངས་“རྡོག་མོ་འདིར་སྒོར་ཟུར་གཅིག་དང་སྐར་ལྔ་རེད།”
སྐྱེས་པ་དེས་ཞྭ་མོ་མགོ་ལ་ཕྱིར་གོན་རྗེས། རང་མཐོང་བྲལ་བའི་རྣམ་པར་འགྱུར་བ་
མེད་པར་ཁྱོད་ཀྱིས་སྒོར་ཟུར་གཅིག་གི་ཐད་ཀ་ཞིག་གཏུབ་ན་འགྲིག་གི་རེད་དམ།” ཞེས་
དྲིས།
ཨལ་གྱིས་ཁོང་ཁྲོའི་ངར་སྐད་ཀྱིས་ཚེ་ཟད་ཁྱོད། མའེ། ཁོ་ཚོར་རྡོག་མོ་དེ་སྤྲོད་ཤོག
ཅེས་སྡིགས་མོ་བཏང་།
སྐྱེས་པ་དེའི་གདོང་པ་ཨལ་ལ་ཕྱོགས་ནས་"དེ་མི་དགོས། ང་ཚོར་སྒོར་ཟུར་གཅིག་གི་
རིན་པ་བཙོང་རོགས། ང་ཚོ་ཁ་ལི་ཧྥོར་ནེ་ཡ་མངའ་སྡེ་རུ་འགྲོ་དགོས་པས། སྒོར་མོས་འདང་
དཀའ ཞེས་བཤད།
མའེ་ཡིས་ཁོ་ཐག་ཆོད་པའི་རྣམ་པས་"འདི་ལ་སྒོར་ཟུར་གཅིག་སྤྲོད་དང་ཆོག" ཅེས་
བཤད།
"དེ་ཁྱོད་ཚོ་ལ་འཕྲོག་བཅོམ་བྱས་པ་དང་གཅིག་མཚུངས་རེད། ལྕམ་ལགས།
འཁྱེར་སོང་། ཨལ་གྱིས་འཁྱེར་སོང་ན་ཆོག་ཟེར། ཁོ་མོས་སྣུམ་ཤོག་གིས་བཏུམ་པའི་
བག་ལེབ་རྡོག་མོ་དེ་ཚོང་སྒྲོམ་གྱི་ཐོག་ནས་ཕར་དེད། སྐྱེས་པ་དེས་དོར་མའི་འཕོངས་
ཁུག་ནས་ཀོ་ཁུག་གཏིང་རིང་ཞིག་བླངས་ནས་མདུད་ཐག་གྲོལ་ཏེ་ཁ་ཕྱེས། ཁུག་མའི་
ནང་དུ་ལྕགས་སྒོར་དང་ནག་ནོག་གི་ཤོག་སྒོར་འགའ་རེ་གདའ།
ཁོས་བཟོད་གསོལ་གྱི་རྣམ་པས་"རིན་གོང་འདི་ལྟར་རྩོད་པ་ཅོལ་ཆུང་དུ་མངོན་ཡང་
སྲིད། ང་ཚོར་ད་དུང་ལེ་དབར་སྟོང་ཕྲག་ལྷག་འགྲོ་རྒྱུ་ཡོད་ལ། ང་ཚོ་དེ་གར་སླེབས་ཐུབ་
མིན་ཡང་ཤེས་དཀའ་བའི་ཚོད་རེད།” ཅེས་བཤད། ཁོས་ཀོ་ཁུག་དེ་གོང་མཛུབ་ཀྱིས་
བསྔོགས་ནས་སྒོར་ཟུར་གཅིག་ཅན་ཞིག་རྙེད་པས། དེར་སེན་འཐོག་བཏབ་ནས་ཕྱིར་
ཕྱུངས། ཁོས་ལྕགས་སྒོར་དེ་ཚོང་སྒྲོམ་གྱི་སྟེང་དུ་འཇོག་སྐབས། སྟབས་འཁེལ་ནས་དེ་
དང་མཉམ་དུ་སྐར་གཅིག་ཅན་ཞིག་ཀྱང་ཕྱིར་བུད། ཁོས་སྐར་གཅིག་ཅན་པོ་དེ་ཕྱིར་ཀོ་
ཁུག་ཏུ་འཇུག་གྲབས་བྱེད་བཞིན་པའི་སྐབས་སུ། མིག་མདངས་ཕར་ཕྱོགས་ཀྱི་ཀ་རའི་
ཚོང་སྒྲོམ་མདུན་དུ་ཡོད་པའི་བུ་ཆུང་གཉིས་ཀའི་ཕྱོགས་སུ་ཤོར། དེ་བས་ཁོ་དལ་མོས་ཁོ་
ཚོའི་འགྲམ་དུ་སོང་ཞིང་། རིང་ཞིང་ཆེ་ལ་ཁྲ་ཐིག་ཅན་གྱི་ཕོ་བ་རི་ལུའི་ཤིང་ཐུར་ཀ་ར་ལ་
མཛུབ་སྟོན་བྱེད་བཞིན་‘འདི་ནི་རེ་རེ་སྐར་མ་གཅིག་ཅན་ཨེ་རེད། ལྕམ་ལགས ཞེས་དྲིས།
མའེ་ཕར་སོང་ནས་ཤེལ་སྒམ་ནང་དུ་བལྟས་ནས་གང་ཅན་པོ། ཞེས་དྲིས།
ཕ་གིའི་དེ། ཁྲ་ཐིག་ཅན་པོ་དེ།
བུ་ཆུང་གཉིས་ཀས་མགོ་བོ་ཡར་བཏེགས་ནས་ཁོ་མོའི་གདོང་ལ་ཅེར་ནས་དབུགས་
ཀྱང་ལེན་མཚམས་ཆད། ཁོ་ཚོའི་ཁ་ཅུང་ཙམ་གདངས་འདུག་ལ། གཅེར་བུར་འབུད་
གྲབས་ཡོད་པའི་གཟུགས་པོ་སྲ་མོར་གྱུར།
། འདི་ཟེར་བ་ཡིན་ནམ། དེ་རེ་ལ་སྐར་གཅིག་ཅན་པོ་མ་རེད། དེ་གཉིས་རེ་ལ་སྐར་
གཅིག་ཅན་པོ་རེད།
"ཡ། གཉིས་འཁྱེར་ཤོག་དང་། ལྕམ་ལགས ཁོས་ཟངས་མའི་སྐར་མ་དེ་སེམས་ཆུང་
ངང་ཚོང་སྒྲོམ་སྟེང་དུ་བཞག་པ་ན། བུ་ཆུང་གཉིས་ཀས་དབུགས་ཁ་དལ་མོས་བླངས། མའེ་
ཡིས་ཤིང་ཐུར་ཀ་ར་ཆེན་པོ་གཉིས་ཀ་ཕྱིར་ཕྱུངས་ནས་ཕར་བསྲིངས།
སྐྱེས་པ་དེས་ཡ། ད་ལོངས་ཤིག" ཅེས་བཤད།
ཁོ་ཚོས་ཁ་སྐྱེངས་པའི་སྒོ་ནས་ལག་པ་ཚུར་བསྲིངས་ནས་རེ་རེས་ཤིང་ཐུར་ཀ་ར་རེ་
།་པོས་
ཚུར་བླངས།དེ་ནས་ཁོ་ཚོས་ཤིང་ཐུར་ཀ་ར་དེ་རང་ཉིད་ཀྱི་ལུས་འགྲམ་ནས་མར་དམ་
བཟུང་ནས། མིག་གིས་ལྟ་ཙམ་ཡང་མི་བྱེད། འོན་ཀྱང་། ཁོ་ཚོས་ཕན་ཚུན་ལ་བལྟས་ནས།
ཁ་འགྲམ་ནས་ངོ་ཚའི་འཛུམ་ཆུང་ཞིག་མནན་ཡང་གནོན་མ་ཐུབ་པར་འདུག
"ཐུགས་རྗེ་ཆེ། ལྕམ་ལགས།” སྐྱེས་པ་དེས་བག་ལེབ་ལག་ཏུ་བླངས་ནས་སྒོ་ཕྱི་རུ་བུད་
ཅིང་། བུ་ཆུང་གཉིས་ཀྱང་གཟུགས་པོ་རེངས་རེངས་པོས་ཁོའི་རྗེས་སུ་བཤར་ནས་སོང་། ༩
ཚོས་དཀར་དམར་ཁྲ་ཐིག་ཅན་གྱི་ཤིང་ཐུར་ཀ་ར་ཁོ་ཚོའི་བརླ་རྒྱབ་ཏུ་དམ་པོས་བཙིར། ཁོ་
ཚོ་ཐང་བྱི་ཁྲ་བོ་དང་འདྲ་བར་མདུན་གྲལ་གྱི་རྐུབ་སྟེགས་སྟེང་ནས་མཆོངས་ཏེ། དོས་ཕུང་
གི་སྟེང་དུ་ཕྱིར་འགོས་ཤིང་། དོས་ཕུང་གི་སྟེང་ནས་ཡང་བསྐྱར་ཐང་བྱི་ཁྲ་བོ་དང་འདྲ་བར།
མིག་ལམ་དུ་མི་སྣང་ས་ཞིག་ཏུ་འཛུལ་སོང་།
སྐྱེས་པ་དེ་རླངས་འཁོར་དུ་ཕྱིར་བབས་ནས་མེ་ཁ་གསོས་ཤིང་། སྒུལ་འཕྲུལ་གྱི་ལྡིར་སྒྲ་
དང་སྔོ་ལོང་ལོང་གི་སྣུམ་དུད་དང་ལྷན་དུ། གནའ་རྫས་ལྟ་བུའི་ན་ཤེ་རྟགས་ཅན་གྱི་རླངས་
འཁོར་འདི་གཞུང་ལམ་ཨང་དྲུག་ཅུ་རེ་དྲུག་པའི་སྟེང་དུ་འགོས་ནས། ནུབ་རྒྱུད་དུ་འགྲོ་
བའི་ལམ་ལ་ཕྱིར་ཞུགས།
ཟ་ཁང་གི་ནང་ནས་དོས་འཁོར་ཁ་ལོ་བ་ཚོ་དང་མའེ། ཨལ་བཅས་ཀྱིས་ཁོ་ཚོའི་རྗེས་
སུ་ཅེར་ནས་བསྡད།
བྷིག་བྷིལ་མགྱོགས་པོར་ཕྱིར་འཁོར་ནས་“དེ་ཚོ་གཉིས་རེ་ལ་སྐར་མ་གཅིག་ཅན་པོ་མ་
རེད་ཨ།" ཞེས་བཤད།
མའེ་ཡིས་ངར་ཤུགས་དང་བཅས་"དེ་ཁྱོད་དང་འབྲེལ་བ་ཅི་འདུག ཅེས་བཤད།
བྷིལ་གྱིས་"ཀ་ར་དེ་རེ་རེ་ལ་སྐར་མ་ལྔ་རེ་ཅན་པོ་རེད་ཨ།" ཞེས་བཤད།
སྐྱེས་པ་གཞན་པ་དེས་ད་ང་ཚོ་སོང་ན་འགྲིག ང་ཚོ་འགོར་གྱི་འདུག” ཅེས་བཤད་
ཅིང་། དེ་ནས་ཁོ་ཚོས་སོ་སོའི་གློ་ཁུག་ཏུ་ལག་པ་བསྲིངས། བྷིལ་གྱིས་ཚོང་སྒྲོམ་སྟེང་དུ་
ལྕགས་སྒོར་ཞིག་བཞག་སོང་ལ། སྐྱེས་པ་གཞན་པ་དེས་དེར་གཅིག་བལྟས་རྗེས། ལག་པ་
ཡང་བསྐྱར་གློ་ཁུག་ཏུ་བསྲིངས་ནས་ལྕགས་སྒོར་ཞིག་ཚོང་སྒྲོམ་སྟེང་དུ་བཞག ཁོ་ཚོ་ནང་
ནས་འཁོར་ཙམ་བྱས་རྗེས་སྒོའི་ཕྱོགས་སུ་སོང་།
བྷིལ་གྱིས་བདེ་མོ། ཞེས་བཤད།
མའེ་ཡིས་རྗེས་སུ་བོས་ནས་ཝ་ཡེ་ཅུང་སྒུགས་དང་། ཁྱོད་ཀྱི་དངུལ་སིལ་མ།” ཞེས་
བཤད།
བྷིལ་གྱིས་ལྟས་ངན་མ།” ཞེས་ཟེར་བཞིན་དྲྭ་ཚགས་སྒོ་མོ་དེ་བང་སྒྲ་དང་བཅས་བརྒྱབ།
མའེ་ཡིས་ཁོ་ཚོར་ལྟད་མོར་བལྟས་ནས་བསྡད། ཁོ་གཉིས་དོས་འཁོར་དུ་བབས་
ཤིང་། བང་སྒྱུར་རིམ་པ་དམའ་མོའི་ཐོག་ནས་ཅུང་འདར་འདར་དུ་སོང་རྗེས། ཀུ་ཅོ་དང་
བཅས་བང་སྒྱུར་རིམ་པ་སྤར་བྱུང་བས། ད་ལྟ་མགྱོགས་ཚད་རྒྱུན་ལྡན་དུ་སླེབས། མའེ་
ཡིས་སྐད་མགོ་དམའ་མོས་ཨལ།”ཞེས་བོས།
ཨལ་གྱིས་ཤ་རྡོག་དེ་ལེབ་མོར་བཟོས་ནས་སྣུམ་ཤོག་གི་བར་དུ་གཅུད་བཞིན་འདུག་ལ།
ཁོས་མགོ་བོ་ཡར་བཀྱགས་ནས་“ཅི་རེད།” ཅེས་ལན་བཏབ།
ཁོས་མོས་འདིར་ལྟོས་དང་།” ཞེས་ཟེར་བཞིན་ཇ་ཕོར་འགྲམ་གྱི་ལྕགས་སྒོར་ལ་མཛུབ་
མོས་བསྟན། དེ་ནི་སྒོར་ཟུར་ལྔ་ཅན་གཉིས་རེད། ཨལ་ཐག་ཉེ་སར་ཡོང་ནས་གཅིག་བལྟས་
ཤིང་། དེ་ནས་རང་ཉིད་ཀྱི་ལས་གནས་སུ་ཕྱིར་ཕྱིན།
མའེ་ཡིས ་དོས་འཁོར་ཁ་ལོ་བ་རེད་ཡ།” ཞེས་གདེང་འཇོག་བྱས་ཤིང་། དེ་ནས་ཁོ་ཚོ་
སོང་རྗེས། སྐྱག་དྲི་འཐུལ་བའི་ཡི་དྭགས་ཚོ་ཡོང་གི་རེད།” ཅེས་བཤད།
སྦྲང་འབུ་ཚོ་འཕུར་ཡོང་ནས་དྲྭ་ཚགས་སྒོ་མོའི་ངོས་སུ་ཡང་མོར་བརྡབས་ཤིང་། དེ་
ནས་ཟིར་སྒྲ་དང་བཅས་ཕར་འཕུར་འགྲོ། བཙིར་གནོན་ཆས་ཀྱི་ཁྲོབ་སྒྲ་གྲག་རྗེས་ཡང་
བསྐྱར་འཇམ་ཅག་གེར་ཕྱིན། གཞུང་ལམ་ཨང་དྲུག་ཅུ་རེ་དྲུག་པའི་སྟེང་དུ་རླངས་འཁོར་
རྣམས་ཤུར་སྒྲ་དང་བཅས་རྒྱུག་གི་འདུག དེ་དག་གི་ནང་དུ་དོས་འཁོར་ཡོད་ལ། ངོས་
སྙོམས་བཟོ་དབྱིབས་ཅན་གྱི་སྤུས་ལེགས་རླངས་འཁོར་ཆུང་བ་ཡང་ཡོད་ཅིང་། ད་དུང་
གནའ་རྫས་ལྟ་བུའི་རླངས་འཁོར་ཆུང་བ་རྙིང་པའང་ཡོད། ཁོ་ཚོས་འགྲམ་ནས་ཤུར་སྒྲ་
ལྟས་ངན་ཞིག་སྒྲོག་བཞིན་འགྲོ། མའེ་ཡིས་མིག་གིས་རླངས་འཁོར་ཚོའི་ཨང་བྱང་ལ་
ལྟ་བཞིན། བག་ཟན་གྱི་ཤུན་པ་རྣམས་ཟེའུ་ཞིག་གི་ནང་དུ་འབྲད་འབྲད་བཏང་ཞིང་། དེ་
ནས་ལག་རས་རློན་པ་དེ་ལག་ཏུ་བླངས་ནས། ཚོང་སྒྲོམ་གྱི་སྟེང་དུ་གོར་གོར་གྱིས་ཕྱིས།
ཁོ་མོའི་མིག་མདངས་གཞུང་ལམ་སྟེང་དུ་འཕངས། གཞུང་ལམ་སྟེང་དུ་ཚེ་སྲོག་རྣམས་
ཤུར་སྒྲ་དང་བཅས་རྒྱུག་བཞིན་གདའ།
ཨལ་གྱིས་ལག་པ་པང་ཁེབས་སྟེང་དུ་ཕྱིས་རྗེས། སྲེག་སླང་ལྟག་གི་གྱང་ངོས་སུ་སྦྱར་
བའི་ཤོག་བྱང་ལ་བལྟས། ཤོག་བྱང་ངོས་སུ་རྟགས་རིས་གཞུང་བསྟར་གསུམ་འདུག ཨལ་
གྱིས་བསྟར་བ་རིང་ཤོས་དེའི་སྟེང་གི་རྟགས་རིས་བརྩིས། དེ་ནས་ཁོ་ཚོང་སྒྲོམ་བརྒྱུད་ནས་
སྒོར་སྒམ་གྱི་རྩར་ཕྱིན་ནས་ཚོང་རྫས་མིན།” ཞེས་པའི་མཐེབ་ནོན་མནན་ནས་ལྕགས་སྒོར་
སྤར་མོ་གང་འཁྱེར།
མའེ་ཡིས་“ཁྱོད་ཀྱིས་ཅི་ཞིག་བྱེད་བཞིན་ཡོད།" ཅེས་དྲིས།
ཨལ་གྱིས་ཨང་གསུམ་པ་དེ་གཙང་མ་བཟོ་རན་འདུག ཅེས་ཟེར་བཞིན་རྒྱན་རྩེད་
འཕྲུལ་ཆས་གསུམ་པའི་ཐད་དུ་སོང་ནས། ལྕགས་སྒོར་རྣམས་ནང་དུ་བླུགས་ནས་རྩེ་མགོ་
བརྩམས། ཨལ་གྱིས་རྒྱན་འཁོར་དེ་ཐེངས་ལྔ་བར་བསྐོར་བའི་ཚེ་ན་རྒྱན་སྒོ་གསུམ་པོ་
ཡར་ཕྱེས་བྱུང་ལ། རྒྱན་ཐོབ་ཚང་མ་ཁྲོབ་ཁྲོབ་ཀྱིས་རྒྱན་ཕོར་གྱི་ནང་དུ་ལྷུང་། ཨལ་གྱིས་
ལྕགས་སྒོར་རྣམས་སྤར་མོས་རུབ་རུབ་ཏུ་སྤུངས་རྗེས་ཚོང་སྒྲོམ་ཕྱོགས་སུ་ཚུར་ཕྱིར་འཁྱེར་
ཡོང་། ཁོས་ལྕགས་སྒོར་དེ་རྣམས་སྒོར་སྒམ་དུ་བླུགས་རྗེས་འཐེན་སྒམ་གྱི་སྒོ་བང་སྒྲ་དང་
བཅས་ཕྱིར་བརྒྱབ། དེ་ནས་ཁོ་རང་གནས་སུ་ཕྱིར་སོང་ནས་ཤོག་བྱང་སྟེང་གི་རྟགས་རིས་
རྣམས་བསུབས་རྗེས་ཨང་གསུམ་པའི་སྟེང་དུ་རྩེད་མཁན་དེ་གཞན་པ་གཉིས་ལས་ཀྱང་
མང་། གཅིག་བྱས་ན་ངས་འདི་ཚོའི་འཇོག་ས་བརྗེ་སྤོར་བརྒྱབ་ན་བཟང་རྒྱུ་རེད།” ཅེས་
ཟེར་བཞིན་ཁོས་གདུ་སླང་གི་ཁ་ཕྱེས་ནས། འཇམ་ཁོལ་བྱེད་བཞིན་པའི་ཤ་གདུས་དེ་དལ་
མོས་དཀྲུགས།
མའེ་ཡིས་ཁོ་ཚོས་ཁ་ལི་ཧྥོར་ནེ་ཡ་མངའ་སྡེ་ནས་ཅི་ཞིག་བྱེད་རྒྱུ་ཡིན་ནམ”ཞེས་
བཤད།
སུ་ཚོ།
'ད་སྔོན་ནང་དུ་སླེབས་པའི་མི་དེ་ཚོ།"
ཨལ་གྱིས་སུས་ཤེས། ཞེས་ལན་བཏབ།
“ཁོ་ཚོར་དེ་ནས་ལས་ཀ་རྙེད་ཀྱི་ཡོད་པ་ཨེ་ཡིན་ནམ།”
ཨལ་གྱིས་ངས་ལྟས་ངན་འདི་ཇི་ལྟར་ཤེས་སམ།” ཞེས་བཤད།
ཁོ་མོས་ཤར་ཕྱོགས་སུ་གཞུང་ལམ་སྟེང་དུ་བལྟས་“དོས་སྐྱེལ་རླངས་འཁོར་ཞིག་སླེབས་
བྱུང་། མི་གཉིས་ཅན་པོ་རེད། ཁོ་ཚོ་འདིར་འདུག་རྒྱུ་ཨེ་ཡིན་ནམ། འདིར་འདུག་པར་
སྨོན། དོས་འཁོར་ཆེན་པོ་དེ་དོས་ཁལ་ལྗིད་ཏིག་ཏིག་ངང་དལ་མོར་ལམ་འགྲམ་དུ་ཡོང་
ཞིང་། དེ་ནས་ཁ་བཀག་བྱུང་། མའེ་ཡིས་ལག་རས་ལག་ཏུ་བླངས་ནས་ཚོང་སྒྲོམ་གྱི་མགོ་
ནས་མཇུག་བར་དུ་ཕྱིས། དེ་ནས་ཁོ་མོས་འོད་འཚེར་བཞིན་པའི་འཚིག་ཇའི་བུམ་པའང་
ཅུང་ཙམ་ཕྱིས་ཤིང་། བུམ་པའི་འོག་གི་སོལ་རླངས་ཀྱི་སྒོ་ཆེ་ཙམ་ཕྱེས། ཨལ་གྱིས་ཉུང་མ་
སྤར་མོ་གང་འཁྱེར་ཡོང་ནས་ཤུན་ལྤགས་བཤུ་མགོ་བརྩམས། ཆ་འགྲིག་སྒྲིག་ཆས་གོན་
ཡོད་པའི་དོས་འཁོར་ཁ་ལོ་བ་གཉིས་ཀ་ནང་དུ་ཡོང་བ་ན། མའེ་ཡི་གདོང་པར་འཛུམ་གྱི་
མེ་ཏོག་བཞད།
"ཡ། སྲིང་ཆུང་མ།
མའེ་ཡིས་ང་སུ་ཞིག་གི་སྲིང་ཆུང་མའང་མིན ཞེས་བཤད་པས་ཁོ་གཉིས་ཀ་བགད་
བྱུང་ལ། དེ་ནས་མའེ་ཡང་བགད་བྱུང་"ཅི་ཞིག་བཞེས་རྒྱུ་ཡིན། ཕོ་གསར་ཚོ།
། འཚིག་ཇ་ཕོར་གང་། བག་ཟན་འདྲ་ཨེ་ཡོད
“ཐང་འབྲས་ཀྱི་ཁ་སྤྲི་ཅན་དང་ངང་ལག་གི་ཁ་སྤྲི་ཅན། ཅོག་ལེའི་ཁ་སྤྲི་ཅན་དང་ཀུ་
ཤུའི་ཁ་སྤྲི་ཅན་བཅས་ཡོད།"
"ཀུ་ཤུ་ཅན་པོ་འཁྱེར་ཤོག ཨོ། ཅུང་སྒུག་དང་། ཕ་གིའི་མཐུག་པོ་ཆེན་པོ་དེ་ནི་རིགས་
གང་ཅན་པོ་རེད།”
མའེ་ཡིས་བག་ཟན་དེ་ལག་ཏུ་བླངས་ནས་སྣ་ཡིས་བསྣོམས་རྗེས་“ཐང་འབྲས་ཀྱི་ཁ་སྤྲི་
ཅན་པོ་རེད། ཅེས་བཤད།
"ཡ། དེ་དུམ་བུ་གཅིག་གཅོད་རོགས།”
རླངས་འཁོར་ཆུང་བ་ཚོས་གཞུང་ལམ་ཨང་དྲུག་ཅུ་རེ་དྲུག་པའི་སྟེང་དུ། ཤུར་སྒྲ་ལྟས་
ངན་ཞིག་སྒྲོག་བཞིན་ཆད་མེད་དུ་རྒྱུག་བཞིན་གདའ།
ལེའུ་བཅུ་དྲུག་པ།

ཇོ་ཌི་ཚང་དང་ཝིལ་སོན་ཚང་གཉིས་ཀ་ནུབ་ཕྱོགས་སུ་རུ་ཁག་གཅིག་ལྟར་གོག་ནུར་བྱེད་
བཞིན་ཡོད། ཁོ་ཚོ་ཨེལ་རེ་ནོ་དང་བྷི་རིད་ཇེ་ཕོརད། ཁི་ལིན་ཋོན་དང་ཝེལ་ཁི་གྲོང་ཁྱེར།
སེ་རེ་གྲོང་ཁྱེར་སོགས་གྲོང་དང་གྲོང་ཁྱེར་མང་པོ་བརྒྱུད་ནས་ཋེག་སོལ་གྲོང་ཁྱེར་ལ་སླེབས།
འདི་རུ་མངའ་སྡེའི་ས་མཚམས་སུ་སླེབས་པ་ཡིན་ཞིང་། དེ་ནས་ཁོ་ཚོས་ཨོག་ལ་ཧོ་མ་
མངའ་སྡེ་རྒྱབ་ཏུ་བསྐྱུར་ནས་མུ་མཐུད་དུ་སོང་། ཉིན་འདིར་རླངས་འཁོར་ཆུང་བ་གཉིས་
ཀས་ཋེག་ས་སི་མངའ་སྡེའི་འཇུ་ལུང་ས་ཁུལ་བརྒྱུད་ནས་ལ་ངོར་ཡར་ནས་ཡར་འགོས་པ་
རེད། ཁོ་ཚོ་ཤམ་རོག་དང་ཨ་ལན་རེ་ཌི། ཡར་ནེལ་བཅས་བརྒྱུད་ནས་སོང་། ཁོ་ཚོ་ཨ་མ་རི་
ལོ་བརྒྱུད་ནས་འགྲོ་སྐབས་དགོང་དྲོར་སླེབས་འདུག་ཅིང་། ཁོ་ཚོ་དེ་རིང་སོང་དྲགས་པས།
ཞག་སྒར་རྒྱག་སར་སླེབས་དུས་ས་རུབ་ཀྱི་འདུག སྐབས་དེར་ཁོ་ཚོ་ངལ་དུབ་དང་ཐལ་
རྡུལ། ཚ་གདུག་བཅས་ཀྱིས་ཚོས་ཡོད། ཚ་གདུག་ཆེ་དྲགས་པའི་རྐྱེན་གྱིས་ཨ་ཕྱི་ལ་རྩ་
འཁུམ་ནད་ཕོག་ཡོད་ཅིང་། ཁོ་ཚོ་ངལ་གསོ་རྒྱག་སར་སླེབས་དུས་ཁོ་མོའི་ལུས་སྟོབས་ཧ་
ཅང་ཞན་པོར་གྱུར་འདུག
དགོང་མོ་དེར། ཨལ་གྱིས་ལྕགས་རའི་ཀ་བ་ཞིག་བརྐུས་ཡོང་ནས་དོས་འཁོར་གྱི་སྟེང་
དུ་གདུང་མའི་ཚུལ་གྱིས་འཕངས་ཏེ་སྣེ་གཉིས་དམ་པོར་བསྡམས། དགོང་མོ་དེར་ཁོ་ཚོར་
སླང་སྲེག་སོབ་གོར་མ་གཏོགས་བཟའ་རྒྱུ་མེད་ཅིང་། སོབ་གོར་དེ་ཡང་ཞོགས་པའི་ཟས་
ལྷག་ཡིན་པས་གྲང་ཞིང་མཁྲེགས་པོ་རེད།དེ་ནས་ཁོ་ཚོ་མལ་གདན་གྱི་སྟེང་དུ་འགྲིལ་ནས་
གྱོན་གོས་ཀྱང་མ་ཕུད་པར་ཉལ། ཝིལ་སོན་ཚང་གིས་རས་གུར་ཡང་མ་ཕུབ།
ཇོ་ཌི་ཚང་དང་ཝིལ་སོན་ཚང་གཉིས་ཀ་འཇུ་ལུང་ས་ཁུལ་བརྒྱུད་ནས་བྲོས་བྱོལ་བྱས་
ཏེ། གནའ་བོའི་ཆུ་ལོག་གིས་ཕར་གཤག་ཚུར་གཤག་བྱས་ཏེ་རི་མོ་ཕབ་པའི་ཡུལ་ལུང་སྐྱ་
བོ་འདི་གྲུ་གུ་སྒྲིལ་སྒྲིལ་བྱས་ཏེ་སོང་། ཁོ་ཚོ་ཨོག་ལ་ཧོ་མ་མངའ་སྡེ་ནས་བྲོས་ནས་ཡོང་སྟེ་
ད་ལྟ་ཋེག་ས་སིའི་མངའ་སྡེ་འཕྲེད་ཀྱིས་བཅད་ནས་འབྲོ་བཞིན་ཡོད། སྐམ་སའི་རུས་སྦལ་
ཁག་ཐལ་རྡུལ་གྱི་ཁྲོད་ནས་གོག་བགྲོད་བྱེད་བཞིན་ཡོད་ལ། དགུང་གི་ཉི་མས་ས་གཞི་ལ་
ཚ་ཟེར་གྱིས་འབྲབ་བཞིན་ཡོད། དགོང་དྲོ་ནམ་མཁའི་དབྱིངས་ཀྱི་ཚ་དྲོད་ཡལ་འགྲོ་
མོད། འོན་ཀྱང་། མཚན་མོ་ས་གཞི་ཆེན་མོས་རང་ལུས་ཀྱི་ཚ་དྲོད་ཕྱི་ལ་སྤྲོས་ནས་ཡོང་།
ཁྱིམ་ཚང་གཉིས་ཀ་ཉིན་གཉིས་རིང་ལ་བྲོས་བྱོལ་བྱས་ཤིང་། ཁོ་ཚོར་མཚོན་ན་ས་ཆ་
འདི་རྒྱ་ཆེ་དྲགས་པས། ཉིན་གསུམ་པར་སླེབས་དུས་འཚོ་བ་སྐྱེལ་སྟངས་ཀྱི་ཐབས་རྩལ་
གསར་པ་ཞིག་དང་དུ་མི་ལེན་ཀ་མེད་བྱུང༌། ཁོ་ཚོས་གཞུང་ལམ་འདི་ཁྱིམ་གཞིས་བྱས་
ཡོད་ལ། འགུལ་སྐྱོད་ནི་ཕན་ཚུན་ལ་གོ་བརྡ་སྤྲོད་པའི་བརྒྱུད་ལམ་དུ་བདམས་ཡོད། དེ་
ལྟར་ཁོ་ཚོ་དལ་མོ་དལ་མོས་འཚོ་ཐབས་གསར་པ་འདི་ལ་གོམས་པར་གྱུར། འཚོ་ཐབས་
འདིར་ཐོག་མར་གོམས་འདྲིས་སུ་འགྲོ་མཁན་ནི་རུ་ཐེ་དང་ཝིན་ཧྥིལད་གཉིས་ཀ་ཡིན་
ཞིང་། དེ་ནས་ཨལ་དང་། དེ་ནས་ཁོན་ནེ་དང་རོ་སི་ཤ་རོན་གཉིས་ཀ་ཡིན་ཞིང་། ཆེས་
མཐའ་མར་གོམས་འདྲིས་སུ་འགྲོ་མཁན་ནི་རྒན་རྒོན་ཁག་རེད། ས་གཞི་ཆེན་མོ་དེ་བརྟན་
བརླིང་གི་མཚོ་རླབས་དང་འདྲ་བར་སྒྲིལ་བཞིན་འགྲོ། ཁོ་ཚོ་ཝིལ་ཌོ་ར་ཌོ་དང་ཝེ་གྷ། བྷོའེ་
སེ་དང་གྷི་ལེན་རིའོ་སོགས་གྲོང་དང་གྲོང་ཁྱེར་ཁག་བརྒྱུད་ནས་མཐའ་མར་ཋེག་ས་སི་
མངའ་སྡེའི་མཐའ་ལ་བུད། དེར་མཐུད་ནས་སླེབས་ས་ནི་མེག་སི་ཁོ་གསར་པ་མངའ་སྡེ་
དང་དེའི་རི་བོ་ཁག་རེད། རྒྱང་རིང་གི་རི་བོ་ཁག་ནི་ནམ་མཁའི་མཐོངས་སུ་ཀྲོང་ངེར་
འགྲེངས། རླངས་འཁོར་གྱི་འགྱིག་འཁོར་གྱིས་སྒྲ་ཐྲིག་ཐྲིག་ཏུ་སྒྲོག་ཅིང་། འཕྲུལ་ཆས་
ཚང་མ་ངར་ནས་དྲོད་སེལ་ཆུ་སྒམ་ཁ་རུ་རླངས་པ་ཐོལ་ཐོལ་དུ་འཕྱུར། དེ་ནས་ཁོ་ཚོ་གོག་
ནུར་གྱིས་ཕེ་ཁོ་སི་གཙང་འགྲམ་དུ་སླེབས། ཁོ་ཚོ་སན་ཋ་རོ་ས་ནས་གཙང་པོའི་ཕ་རོལ་དུ་
བུད་ཅིང་། དེ་ནས་ཁོ་ཚོ་མུ་མཐུད་དུ་ལེ་དབར་ཉི་ཤུ་རྩ་གྲངས་སོང་།
ཨལ་ཇོ་ཌི་ཡིས་ཁེབས་མེད་རླངས་འཁོར་ཆུང་བ་དེ་སྐོར་གྱི་ཡོད། ཁོའི་འགྲམ་དུ་ཨ་མ་
བསྡད་ཡོད་ལ། ཨ་མའི་འགྲམ་དུ་རོ་སི་ཤ་རོན་བསྡད་ཡོད། དོས་འཁོར་དེ་ཁོ་ཚོའི་མདུན་
དུ་གོག་འགྲོས་ཀྱིས་འགྲོ་བཞིན་ཡོད། མཁའ་དབུགས་ཚ་པོ་ཞིག་ས་གཞིའི་སྟེང་དུ་རྦ་
རླབས་བཞིན་འཕྱོ་བཞིན་ཡོད་ལ། ཐག་རིང་གི་རི་བོ་རྣམས་ནི་སྨིག་རྒྱུའི་ཁྲོད་དུ་འདར་
ཡོར་ཡོར་བྱེད། ཨལ་གྱིས་སྣང་བ་རྒྱ་ཡན་གྱི་སྒོ་ནས་རླངས་འཁོར་སྐོར་གྱི་ཡོད། ཁོ་འདུག་
སྟེགས་སྟེང་དུ་རྒྱབ་ཕྱོགས་སུ་གུག་གུག་གིས་བསྙེས་ནས། ལག་པས་ཁ་སྒྱུར་འཁོར་ལོའི་
འཁོར་མདའ་ལ་ཡང་མོས་འཇུས། ཁོའི་ཞྭ་མོ་སྐྱ་བོ་དེ་འཐེན་ཞིང་བཙིར་བའི་རྐྱེན་གྱིས།
ད་ལྟ་རྩེ་རྣོ་ལ་དབྱིབས་ཁྱད་མཚར་ཅན་ཞིག་ཏུ་གྱུར་ཡོད་ལ། ཁྱད་མཚར་དུ་གྱུར་པའི་ཞྭ་
མོའི་ཐོད་ལྕེ་དེ་ཁོས་མིག་སྟེང་དུ་མར་འཐེན་ཡོད། ཁོས་རླངས་འཁོར་བསྐོར་ནས་འགྲོ་
སྐབས་མགོ་བོ་འགྲམ་དུ་འཁོར་ནས་ཕྱི་ལོགས་སུ་ཁ་ལུད་དུས་ནས་དུས་སུ་འཕེན།
ཁོའི་འགྲམ་དུ་བསྡད་ཡོད་པའི་ཨ་མས་ལག་པ་གཉིས་ཀ་པང་བ་རུ་བསྣོལ་ནས་ཡོད་
ཅིང་། ཁོ་མོས་ཁུ་སིམ་པོས་ངལ་དུབ་ལ་འཐབ་རྩོད་བྱེད་བཞིན་ཡོད། ཁོ་མོ་ལྷོད་ལྷོད་
ཀྱིས་བསྡད་ཡོད་པའི་རྐྱེན་གྱིས། རླངས་འཁོར་གྱི་འགུལ་སྐྱོད་དང་བསྟུན་ནས་ཁོ་མོའི་
གཟུགས་པོ་དང་མགོ་བོ་གཉིས་ཀ་ཡར་ལྡེམ་མར་ལྡེམ་བྱེད། རོ་སི་ཤ་རོན་གྱིས་རླངས་
འཁོར་གྱི་འགུལ་སྐྱོད་ཀྱི་སྒུལ་ཤུགས་འགོག་ཆེད། རྐང་པ་མཐིལ་གཅལ་ལ་སྲ་མོར་
གཏད་ཅིང་། དཔུང་པ་གཡས་པ་རླངས་འཁོར་གྱི་སྒོ་སྟེང་དུ་བསྒར། ཁོ་མོའི་རྒྱགས་རིལ་
གྱི་གདོང་པས་འགུལ་སྐྱོད་ལ་ཁ་གཏད་འཇལ་ནས་སྲ་བཟུང་ཡོད་ལ། དེའི་ཆེད་དུ་ཁོ་
མོའི་སྐེ་ཡི་ཤ་གནད་རྣམས་དམ་པོར་བསྒྲིམས་ཡོད་ལ། དེའི་རྐྱེན་གྱིས་རླངས་འཁོར་གྱི་
འགུལ་སྐྱོད་ཁྲོད་ནས་ཁོ་མོའི་མགོ་བོ་འདར་ཡོམ་ཡོམ་བྱེད། ཁོ་མོས་རང་ལུས་འདི་སྲ་ཞིང་
མཁྲེགས་པའི་སྣོད་ཀ་ཞིག་ཡིན་པ་ལྟར། མངལ་གནས་ཀྱི་ཕྲུ་གུ་དཀྲུག་དཀྲུག་མི་གཏོང་
ཆེད། གཟུགས་ཕུང་ཧྲིལ་པོ་གཞུ་དབྱིབས་སུ་བཀུག་ནས། ནུས་ཤུགས་ཡོད་རྒུས་སྲུང་སྐྱོབ་
བྱེད་ཀྱི་ཡོད། དེ་ནས་ཁོ་མོས་མགོ་བོ་ཨ་མའི་ཕྱོགས་སུ་འཁོར།
ཁོ་མོས་“ ཨ་མ། ཞེས་བོས་པ་ན། ཨ་མའི་མིག་མདངས་ཇེ་གསལ་དུ་བཏང་ནས། རོ་སི་
ཤ་རོན་ལ་རྣམ་རིག་གཏད། ཨ་མས་བུ་མོའི་དམ་ཞིང་ངལ་དུབ་ཀྱི་ཉམས་བབས་པའི་མིག་
ཟུང་དང་། རྒྱགས་རིལ་གྱི་གདོང་པ་བཅས་ལ་ཞིབ་ལྟ་ཞིག་བྱས་ཤིང་། དེ་ནས་གདོང་
ལ་འཛུམ་ཞིག་བླངས། བུ་མོས་ཨ་མ། ང་ཚོ་དེར་སླེབས་པ་ན། ང་ཚོ་ཚང་མས་ཤིང་ཏོག་
འཐོག་ནས་གྲོང་གསེབ་ཏུ་འཚོ་བ་བསྐྱལ་ནས་འདུག་རྒྱུ་རེད། ཨེ་རེད།" ཅེས་བཤད།
ཨ་མའི་གདོང་ལ་ཟུར་ཟའི་འཛུམ་དང་བཅས་ང་ཚོ་ད་དུང་དེར་སླེབས་མེད། དེར་
གནས་ཚུལ་ག་འདྲ་ཡིན་པ་ང་ཚོས་ད་དུང་མི་ཤེས། ང་ཚོས་གནས་ཚུལ་ལ་བལྟས་ནས་
བྱ་བ་བསྒྲུབ་དགོས།" ཞེས་བཤད།
བུ་མོས་"ཨ་མ། ཁོན་ནེ་དང་ངེད་གཉིས་གྲོང་གསེབ་ཏུ་མུ་མཐུད་དུ་སྡོད་འདོད་མེད། ང་
ཚོ་དེ་གར་སླེབས་ཚེ། ངེད་གཉིས་ཀྱིས་ཅི་ཞིག་བྱེད་རྒྱུའི་སྐོར་ལ་འཆར་གཞི་འཐེན་ཡོད།
ཅེས་བཤད།
ཨ་མའི་གདོང་པར་ཡུད་ཙམ་རིང་ལ་སེམས་ཁྲལ་གྱི་ཉམས་ཤིག་ཤར་ནས་ཁྱོད་གཉིས་
ང་ཚོ་དང་མཉམ་དུ་འདུག་རྒྱུ་མིན་ནམ། བཟའ་མི་ཚོ་དང་མཉམ་དུ ཞེས་དྲིས།
"ངེད་གཉིས་ཀྱིས། ཁོན་ནེ་དང་ངེད་གཉིས་ཀྱིས་དེ་ཐད་ལ་གྲོས་བསྡུར་བྱས་ཟིན་པ་
ཡིན། ཨ་མ། ང་ཚོས་གྲོང་རྡལ་ཞིག་ནས་འཚོ་བ་རོལ་རྒྱུ་ཡིན། ཁོ་མོའི་སེམས་ལ་སྤྲོ་སྣང་
འཕེལ། "ཁོན་ནེ་ཡིས་ཚོང་ཁང་དང་ཡང་ན་བཟོ་གྲྭ་ཞིག་ནས་ལས་ཀ་འཚོལ་རྒྱུ་རེད་ལ།
དེ་ནས་ཁྱིམ་ནས་སློབ་སྦྱོང་བྱེད་རྒྱུ་རེད། ཁྱིམ་ནས་སྐུད་མེད་རླུང་འཕྲིན་ལྟ་བུའི་ཆེད་ལས་
སྦྱངས་ན། ཁོ་རང་རིམ་བཞིན་ཆེད་ལས་པ་ཞིག་ཏུ་འགྱུར་རྒྱུ་རེད་ལ། དེ་དུས་རང་ཉིད་ཀྱི་
ཚོང་ཁང་ཡང་ཕྱེ་ཐུབ་སྲིད། ང་ཚོ་གློག་བརྙན་ལྟ་བར་ག་དུས་འགྲོ་བསམ་ན་སོང་ཆོག
ཁོན་ནེ་ཡིས་ཟེར་ན། ངས་བྱིས་པ་བཙའ་སྐབས་ཆེད་ལས་སྨན་པ་གདན་འདྲེན་བྱེད་རྒྱུ་
ཡིན་ཟེར་ལ། དེ་དུས་གནས་ཚུལ་ལ་བལྟས་ནས་སྨན་ཁང་དུ་བཙའ་བར་སོང་ཡང་
ཆོག་ཟེར། ང་ཚོས་རླངས་འཁོར་ཞིག་ཀྱང་ཉོ་རྒྱུ་ཡིན། ཆུང་ཆུང་ཅན་པོ་དེ་འདྲ། ཁོས་
མཚན་མོའི་སློབ་ཚན་དེ་སྦྱངས་ཟིན་ཚེ། ཨོ། ཁོས་»ནུབ་རྒྱུད་ཀྱི་བརྩེ་སྒྲུང་ཞེས་པའི་དུས་
དེབ་སྟེང་གི་བརྡ་ཁྱབ་ཤོག་ལྷེ་ཞིག་གཤགས་ཡོད་ལ། ཁོས་དེའི་སྟེང་གི་ལམ་སྟོན་ལྟར་ཡིག་
འབྲེལ་སློབ་ཚན་ལ་མིང་ཐོ་འགོད་རྒྱུ་རེད། མིང་ཐོ་རིན་མེད་དུ་འགོད་ཆོག་པ་རེད། དེ་
ཤོག་ལྷེ་དེའི་སྟེང་དུ་གསལ་པོར་བྲིས་འདུག་ལ། དེ་ངས་དངོས་སུ་མཐོང་བ་ཡིན། ཁོས་
སློབ་ཚན་དེ་སྦྱངས་ཟིན་ཚེ། ཁོ་ཚོས་ཁོ་ལ་ལས་ཀའང་བཀོད་སྒྲིག་བྱེད་རྒྱུ་ཡིན་ཞེས་
བྲིས་འདུག རེད་ཡ། སྐུད་མེད་རླུང་འཕྲིན་རེད། ལས་ཀ་བཟང་ཞིང་གཙང་ལ། མདུན་
ལམ་ཡག་པོ་ཡོད་པ་རེད། ང་ཚོ་གྲོང་རྡལ་དུ་བསྡད་ནས་ག་དུས་གློག་བརྙན་ལྟ་བར་འགྲོ་
བསམ་ན་དེ་དུས་སོང་ཆོག ཨོ་རེད། དེ་དུས་གློག་ཤུགས་དབུར་ཏི་ཞིག་ཀྱང་ཉོ་རྒྱུ་ཡིན།
བྱིས་པས་ཀྱང་གྱོན་གོས་གསར་པ་གོན་ཆོག ཁོན་ནེ་ཡིས་ཟེར་ན། ང་ཚོས་བྱིས་པ་ལ་གྱོན་
གོས་གསར་པ་དང་དཀར་པོ་དཀར་རྐྱང་ཉོ་རྒྱུ་ཡིན་ཟེར། ཨོ། ཚོང་ཟོང་དཀར་ཆག་སྟེང་གི་
ཕྲུ་གུའི་ཡོ་ཆས་དེ་དག་ཁྱོད་ཀྱིས་མཐོང་ཡོད་རྒྱུ་རེད། ཐོག་མར་ཁོན་ནེ་ཡིས་ཁྱིམ་ནས་སློབ་
སྦྱོང་བྱེད་བཞིན་པའི་སྐབས་སུ་འཚོ་བ་དེ་འདྲ་ཡག་པོ་ཞིག་ཡོང་ཐུབ་མིན་མི་ཤེས་མོད།
འོན་ཀྱང་། བྱིས་པ་བཙའ་རན་པའི་སྐབས་སུ་ཁོན་ནེ་ཡི་སློབ་སྦྱོང་ཡང་གྲུབ་ཡོད་ངེས་
པས། ང་ཚོ་རང་ཉིད་ལ་ཁང་པ་ཞིག་ཡོད་རྒྱུ་རེད། ཁྱིམ་ཆུང་ཆུང་ཞིག ང་ཚོས་ཧ་ལས་པའི་
རྒྱས་སྤྲོས་དེ་འདྲར་བསམ་བློ་བཏང་མེད་མོད། འོན་ཀྱང་། བྱིས་པ་འཚར་ལོངས་འབྱུང་ས་
ཡག་པོ་ཞིག་དགོས་ཀྱི་རེད། ཁོ་མོའི་གདོང་པར་དགའ་སྤྲོའི་འོད་མདངས་ཆགས། “ངའི་
བསམ་པར། ང་ཚོ་ཚང་མ་གྲོང་རྡལ་དུ་སོང་ན་ཆོག་ལ། ཁོན་ནེ་ཡིས་རང་ཉིད་ཀྱི་ཚོང་ཁང་
ཕྱེས་ཚེ་ཨལ་གྱིས་ཁོའི་ལག་རོགས་བྱས་ཆོག
ཨ་མའི་མིག་ཟུང་འོད་ཀྲིག་ཀྲིག་གི་ངོ་གདོང་དེ་ལས་མ་བྲལ་ཞིང་། ཁོ་མོ་ཡང་བར་
སྣང་གི་ཕོ་བྲང་དུ་འཁྱམས་ནས་ང་ཚོས་ཁྱོད་ང་ཚོ་དང་ཁ་འབྲལ་དུ་འཇུག་མི་འདོད།
བཟའ་མི་ཁ་འཐོར་ན་ཡག་པོ་ཡོད་པ་མ་རེད། ཅེས་བཤད།
ཨལ་གྱིས་སྣ་དགོད་ཅིག་བྱས་ནས་”ངས་ཁོན་ནེ་ཡི་ལས་རོགས་བྱེད་དགོས་ཨེ། ཁོན་
ནེ་ཡོང་ནས་ངའི་ལག་རོགས་བྱས་ན་ག་འདྲ་འདུག ཁྱི་ཕྲུག་དེས་ཁོས་མ་གཏོགས་གཞན་
པས་མཚན་མོར་སློབ་སྦྱོང་བྱེད་མི་ཐུབ་འདོད་པ་ཨེ་ཡིན་ནམ།” ཞེས་བཤད།
ཨ་མས་གློ་བུར་དུ་དེ་དག་ཚང་མ་སྟོང་བསམ་ཡིན་པ་ཚོར་བ་འདྲ། ཁོ་མོའི་མགོ་བོ་
མདུན་དུ་ཕྱོགས་ནས་གཟུགས་པོ་ཕྱིར་ལྷོད་ལ་བབས། འོན་ཀྱང་། ཁོ་མོའི་ཁ་འགྲམ་དུ་
འཛུམ་ཆུང་ཆུང་ཞིག་མངོན་ནས་”ཨ་ཕྱི་དེ་རིང་ག་འདྲ་ཡིན་ནམ།” ཞེས་དྲིས།
ཨལ་གྱིས་ཁ་སྒྱུར་འཁོར་ལོར་ཇེ་དམ་གྱིས་འཐམས། རླངས་འཁོར་གྱི་འཕྲུལ་ཆས་
ལས་ཁྲོག་སྒྲ་ཞིག་གྲག་གི་འདུག་ལ། མྱུར་ཚད་ཇེ་མཐོར་བཏང་བ་ན། ཁྲོག་སྒྲ་ཡང་ཇེ་
ཆེར་འགྲོ། ཁོས་སྣུམ་སྒོ་ལྷོད་ནས་རྣ་བས་ཉན་ཞིང་། དེ་ནས་མགྱོགས་ཚད་མཐོ་རུ་བཏང་
ནས་ཡུད་ཙམ་ལ་རྣ་ཉན་བྱས། ཁྲོག་སྒྲ་དེ་རིམ་བཞིན་རྣོ་ལྕགས་རྡུང་བའི་སྒྲ་དྲག་པོ་ཞིག་
ཏུ་འགྱུར་བཞིན་འདུག ཨལ་གྱིས་སྒྲ་དུང་ཞིག་བུས་རྗེས་རླངས་འཁོར་ཆུང་བ་དལ་མོས་
ལམ་འགྲམ་དུ་བསྡད། མདུན་གྱི་དོས་འཁོར་ཡང་འགྲོ་མཚམས་བཞག་ནས་དལ་མོར་ཕྱི་
ནུར་བྱས་ཏེ་ཡོང་། རླངས་འཁོར་ཆུང་བ་གསུམ་གྱིས་སྒྲ་དུང་རེ་འབུད་བཞིན་རེ་རེ་བཞིན་
ཁོ་ཚོའི་འགྲམ་ནས་བརྒྱུགས་ཤིང་། རླངས་འཁོར་ཆུང་བ་ཆེས་མཐའ་མ་དེའི་ཁ་ལོ་བས་
མགོ་བོ་སྒེའུ་ཁུང་ནས་ཕྱིར་བསྲིངས་ནས་“ལྟས་ངན་ཁྱོད། འདི་རུ་བསྡད་ནས་འཆི་
འདོད་དམ ཞེས་སྡིགས་དམོད་བཏང་།
ཁོམ་གྱིས་དོས་འཁོར་ཐག་ཉེ་སའི་བར་དུ་ཕྱི་ནུར་བྱས་ཤིང་། དེ་ནས་ཐང་ལ་བབས་
ནས་ཁེབས་མེད་རླངས་འཁོར་གྱི་རྩར་ཡོང་། དོས་ཕུང་གིས་ལྕི་བའི་དོས་འཁོར་སྟེང་གི་
མི་རྣམས་ཀྱིས་མགོ་བོ་རུབ་རུབ་ཀྱིས་མར་བལྟས། ཨལ་གྱིས་སྣུམ་སྒོ་ལྷོད་རྗེས་དལ་
འཁོར་བྱེད་བཞིན་པའི་འཕྲུལ་འཁོར་གྱི་སྒྲ་ལ་ཉན། ཁོམ་གྱིས་གནད་དོན་ཅི་རེད། ཨལ།
ཞེས་དྲིས།
ཨལ་གྱིས་འཕྲུལ་འཁོར་གྱི་འཁོར་ཚད་ཇེ་མགྱོགས་སུ་བཏང་ནས་"འདིར་ཉོན་དང་།"
ཞེས་བཤད། ཁྲོག་སྒྲ་དེ་ཡང་ཇེ་མཐོར་སོང་།
ཥོམ་གྱིས་རྣ་ཉན་བྱེད་བཞིན་སྣུམ་སྒོ་ལྷོད་ནས་རང་འཁོར་རྒྱག་ཏུ་ཆུག་དང་།” ཞེས་
བཤད་ཅིང་། དེ་ནས་ཁོས་རླངས་འཁོར་གྱི་གདོང་ཁེབས་ཡར་བཀྱགས་ནས་མགོ་བོ་ནང་
དུ་བསྲིངས་ཏེ་ཡ། ད་མགྱོགས་ཚད་མཐོ་རུ་ཐོངས་དང་།" ཞེས་བཤད་རྗེས། ཡུད་ཙམ་
ལ་རྣ་ཉན་བྱས། དེ་རྗེས་ཁོས་གདོང་ཁེབས་ཕྱིར་བཀབ་ནས་རེད་ཡ། དངོས་གནས་སྐྱོན་
བྱུང་འདུག" ཅེས་བཤད།
"སྦྲེལ་རྒྱུག་འཁོར་རྟེན་གྱི་གནད་དོན་ཡིན་རྒྱུ་རེད། ཨེ་རེད།
ཁོམ་གྱིས་དེ་ཡིན་པ་འདྲ།”ཞེས་བཤད།
ཨལ་གྱིས་ངས་འཕྲུལ་སྣུམ་མང་པོ་བཏང་ཡོད་ཨ། ཞེས་འཁང་ར་བྱས།
"འཕྲུལ་སྣུམ་དེ་གར་མ་སླེབས་པ་ཡིན་རྒྱུ་རེད། སྨད་འཚོང་མའི་གཞང་ལས་ཀྱང་སྐམ་
པོ་རེད། ད་འདི་མར་དབབ་འཇོག་རྒྱུ་མ་གཏོགས་ཐབས་ཤེས་ཡོད་པ་མ་རེད། ཡ། ངས་དོས་
འཁོར་བསྐོར་ནས་མདུན་ཕྱོགས་སུ་ཐང་བདེ་ས་ཞིག་ཨེ་རྙེད་བལྟ། ཁྱོད་ཀྱིས་ངའི་རྗེས་དེད་
ནས་དལ་མོས་ཤོག འཁོར་རྟེན་སླ་ང་ཐང་ལ་ལྷུང་དུ་མ་འཇུག་ཨ།"
ཝིལ་སོན་གྱིས་“གནད་དོན་ཚབས་ཆེན་ཨེ་རེད།” ཅེས་དྲིས།
ཋོམ་གྱིས་ཅུང་ཚབས་ཆེན་རེད ཅེས་བཤད་རྗེས་དོས་འཁོར་གྱི་ཕྱོགས་སུ་ཕྱིར་སོང་
ནས། དལ་མོར་མདུན་དུ་བསྐྱོད།
ཨལ་གྱིས་གནད་དོན་ཅིའི་ཕྱིར་བྱུང་བ་ངས་དངོས་གནས་ཧ་མི་གོངས་འཕྲུལ་སྣུམ་
གང་དགོས་བཏང་བ་ཡིན ཞེས་གསལ་བཤད་བྱས་མོད། ཁོའི་སེམས་སུ་འདི་ནི་རང་ཉིད་
ཀྱི་སྐྱོན་ཡིན་པ་ཤེས་ཀྱི་ཡོད་པས། ཁོས་ཕམ་ཁའི་བྲོ་བ་དངོས་སུ་མྱངས།
ཨ་མས་”འདི་ཁྱོད་ཀྱི་སྐྱོན་མ་རེད། ཁྱོད་ཀྱིས་ནུས་ཤུགས་ཡོད་རྒུ་བཏོན་ཡོད།” ཅེས་
བཤད་ཅིང་། དེ་ནས་སེམས་ཆུང་ངང་ནས་“ཧ་ཅང་ཚབས་ཆེན་རེད་དམ།" ཞེས་དྲིས།
ཨལ་གྱིས་ཨུན། འདི་ཞིག་གསོ་བྱེད་རྒྱུ་དཀའ་མོ་རེད། ད་དུང་ང་ཚོས་སྦྲེལ་རྒྱུག་
གསར་པ་ཞིག་ཉོ་དགོས་ལ། ཡང་མིན་ན་སྦྲེལ་རྒྱུག་ལ་བསྲེས་ལྕགས་ཀྱི་གདན་མ་འཇོག་
དགོས་རྒྱུ་རེད ཅེས་ཟེར་བཞིན་ཤུ་རིང་ཞིག་འཐེན་ནས་“ཋོམ་ང་ཚོ་དང་མཉམ་དུ་ཡོད་
པ་དངོས་གནས་འགྲིག་འདུག ངས་འཁོར་རྟེན་ཞིག་གསོ་བྱས་མྱོང་མེད། ཋོམ་ལ་འདི་ཐད་
དུ་ཉམས་མྱོང་ཡོད་པར་སྨོན།” ཞེས་བཤད།
མདུན་ཕྱོགས་ཀྱི་ལམ་འགྲམ་དུ་བརྡ་ཁྱབ་སྒོ་པང་ཆེན་པོ་ཞིག་ཡོད་ཅིང་། དེའི་གྲིབ་མ་
གྲུ་བཞི་ནར་མོའི་དབྱིབས་དེ་ས་ངོས་སུ་སྤྲོས་འདུག ཋོམ་གྱིས་རླངས་འཁོར་ལམ་འགྲམ་དུ་
བསྐོར་ནས། གཏིང་མི་ཟབ་པའི་ལམ་འགྲམ་གྱི་གྲོག་ཤུར་ཞིག་བརྒྱུད་ནས། བརྡ་ཁྱབ་སྒོ་
པང་གི་གྲིབ་མའི་འོག་ཏུ་བསྡད་ཅིང་། དེ་ནས་ཁོ་ཐང་ལ་བབས་ནས་ཨལ་སླེབས་པར་
སྒུག
ཁོམ་གྱིས་ད་དལ་མོ་བྱོས་ཨ། དལ་མོས་བསྐོར་ནས་ཤོག་མ་གཏོགས་ཁྱོད་ཀྱིས་འདིའི་
འཐེན་འཕར་ཡང་གཅོག་རྒྱུ་རེད།" ཅེས་བཤད།
ཨལ་ཁོང་ཁྲོ་ལངས་ནས་གདོང་མདོག་དམར་པོར་གྱུར། ཁོས་སྒུལ་འཕྲུལ་གྱི་མགྱོགས་
ཚད་ཇེ་དལ་དུ་བཏང་ནས། ངར་སྐད་དང་བཅས་“ཨ་ལྟས་ངན། འཁོར་རྟེན་དེ་ངས་
བསྲེགས་པ་མིན། ངས་འཐེན་འཕར་ཡང་གཅོག་རྒྱུ་རེད་ཟེར་དོན་ཅི་ཡིན།” ཞེས་བཤད།
ཁྲོམ་གྱིས་ཁ་སྙེར་ཙམ་བྱས་ནས་“ཡ། ཁོང་ཁྲོ་མ་ཟ། ངས་ཅི་ཡང་ཟེར་གྱི་མེད། གྲོག་
ཤུར་ནང་ནས་དལ་མོས་བསྐོར་ནས་ཤོག" ཅེས་བཤད།
ཨལ་གྱིས་འཁང་ར་བྱེད་བཞིན་ཁེབས་མེད་རླངས་འཁོར་ཆུང་བ་དེ་གྲོག་ཤུར་གྱི་ནང་
དུ་མར་བབས་ནས། ཕར་ཕྱོགས་སུ་ཡར་བུད། ཁྱོད་ཀྱིས་འཁོར་རྟེན་དེ་ངས་བསྲེགས་པ་
ཡིན་མདོག་གི་སྐད་ཆ་བཤད་ཀྱི་མ་འདུག་ཨ སྒུལ་འཕྲུལ་གྱིས་ད་ལྟ་ལྡིར་སྒྲ་ཆེན་པོ་
སྒྲོག་གི་འདུག་ལ། ཨལ་གྱིས་རླངས་འཁོར་དེ་གྲིབ་མའི་ནང་དུ་བསྐོར་ནས་མེ་ཁ་བསད།
ཁྲོམ་གྱིས་གདོང་ཁེབས་ཕྱེས་ནས་ནང་དུ་བལྟས་ནས་“འདི་གྲང་མོ་མ་ཆགས་གོང་དུ་
རེག་ཀྱང་མི་ཐུབ ཅེས་བཤད། རླངས་འཁོར་གཉིས་ཀའི་སྟེང་གི་བཟའ་མི་རྣམས་ཐང་
ལ་བབས་ནས་ཁེབས་མེད་རླངས་འཁོར་གྱི་མཐའ་རུ་འདུས།
ཨ་ཕས་"ཚབས་ཆེན་རེད་དམ།” ཞེས་དྲིས་རྗེས། སྒྱིད་ཁུག་གི་སྟེང་དུ་ཙོག་པུར་བསྡད།
ཁྲོམ་གྱིས་ཨལ་ལ་བལྟས་ནས་“སྔོན་མ་ཞིག་གསོ་བྱས་མྱོང་ཡོད་དམ།” ཞེས་དྲིས།
ཨལ་གྱིས་“མེད། ཞིག་གསོ་བྱས་མྱོང་མེད། འོན་ཀྱང་། འཁོར་རྟེན་སླ་ང་བླངས་མྱོང་
ཡོད་དང་ཡོད།" ཅེས་ལན་བཏབ།
ཁོམ་གྱིས་ཨུན། ང་ཚོས་འཁོར་རྟེན་སླ་ང་མར་བླངས་རྗེས་སྦྲེལ་རྒྱུག་ཕྱིར་བླང་ཡོང་
དགོས་ལ། ལྷུ་ལག་གསར་པ་ཉོས་ནས་འཇམ་པོར་བརྡར་དགོས་ཤིང་། དེ་ནས་ཁ་སྐྱོར་
བཞག་རྗེས་ཁ་ཕྱིར་སྤྲོད་ཐབས་བྱེད་དགོས། ཉིན་གཅིག་གི་ལས་ཀ་རེད། ང་ཚོའི་ངལ་
གསོའི་ས་ཚིགས་གོང་མ་སྟེ། སན་ཋ་རོ་ས་ལ་ཕྱིར་སོང་ནས་ལྷུ་ལག་ཉོ་དགོས། མདུན་
ཕྱོགས་སུ་ཨལ་བྷུ་ཁུར་ཁེ་ལ་སླེབས་པར་ད་དུང་ལེ་དབར་བདུན་ཅུ་དོན་ལྔ་ཡོད་པ་རེད།
ཨོ་ཡེ་ཤུ་མཁྱེན། སང་ཉིན་གཟའ་ཉི་མ་ཡིན་པས་ང་ཚོའི་ལག་ཏུ་ཅི་ཡང་ཡོང་རྒྱུ་མ་རེད།
ཅེས་བཤད་པས། ཁྱིམ་ཚང་འདི་ཁུ་སིམ་མེར་གྱུར། རུ་ཐེ་བར་གསེང་ནས་འཛུལ་ཡོང་
ནས་གདོང་ཁེབས་ཕྱེས་ཡོད་པའི་འཕྲུལ་སྒམ་ནང་དུ་བལྟས་ནས། ཆག་ཡོད་པ་ཅི་ཡིན་
་མཐོང་ཨེ་ཐུབ་བལྟས། ཁྲོམ་གྱིས་སྐད་མགོ་དམའ་མོས་མུ་མཐུད་དུ་སང་ཉིན་གཟའ་ཉི་
མ་ཡིན་པས་ང་ཚོས་གཟའ་ཟླ་བའི་ཉིན་ལ་ལྷུ་ལག་རྣམས་ཉོ་ཐུབ་པའི་དབང་དུ་བཏང་
རུང་། གཟའ་མིག་དམར་སྔོན་ལ་ཞིག་གསོ་འགྲུབ་རྒྱུ་མ་རེད། ང་ཚོར་ལག་ཆ་ཆ་མི་ཚང་
བས་ལྷག་ཏུ་འགོར་རྒྱུ་རེད། དངོས་གནས་དཀའ་མོ་རེད།” ཅེས་བཤད། སྐབས་དེར་ས
ངོས་སུ་ཁྲ་རྒོད་ཀྱི་གྲིབ་ནག་ཅིག་ནག་བེར་སེར་བརྒྱུགས་སོང་བས། བཟའ་མི་ཚང་མས་
མགོ་བོ་ཡར་ལ་བཏེགས་ནས་མཁའ་དབྱིངས་སུ་འཕུར་སྐྱོད་བྱ་བཞིན་པའི་བྱ་རྒོད་ནག་
པོ་དེར་བལྟས།
ཨ་ཕས་ང་ཞེད་ས་ནི། ང་ཚོའི་སྒོར་མོ་ཚར་ནས་དམིགས་འབེན་དུ་སླེབས་མི་ཐུབ་
པ་དེ་རེད། ང་ཚོ་ཚང་མས་ཟ་མ་བཟའ་དགོས་ལ། ད་དུང་དེའི་སྟེང་དུ་རླངས་སྣུམ་ཡང་
ཉོ་དགོས། གལ་སྲིད་ང་ཚོའི་སྒོར་མོ་རྫོགས་སོང་ན་ང་ཚོས་ཅི་ཞིག་བྱེད་དགོས་པ་དངོས་
གནས་ཤེས་ཀྱི་མི་འདུག ཅེས་བཤད།
ཝིལ་སོན་གྱིས་"བལྟས་ཡོང་ན་འདི་ཚང་མ་ངའི་སྐྱོན་ཆ་རེད། འཁོར་ཆག་འདིས་ལ
ལ་བུད་པ་ནས་བཟུང་ང་ཚོ་དཀའ་ལས་ལ་གཏད་ནས་ཡོང་བ་རེད། ཁྱོད་ཚང་ཁྱིམ་ཚང་
གང་པོས་ང་ཚོར་དངོས་གནས་ཕན་ཐོགས་སོང་། ད་ཁྱོད་ཚོས་བསྡུ་གསོག་བརྒྱབ་ནས་
སྔོན་ལ་སོང་དང་། ང་དང་ས་རེ་གཉིས་ཀ་ཤུལ་ནས་བསྡད་དེ་ཐབས་ཤེས་རེ་ཨེ་རྙེད་བལྟ།
ང་ཚོས་ཁྱེད་ཁྱིམ་ཚང་གང་པོ་དཀའ་ལས་ལ་གཏོད་མི་འདོད།” ཅེས་བཤད།
ཨ་ཕས་དལ་མོས་ང་ཚོས་དེ་འདྲ་བྱེད་རྒྱུ་མིན། སྐུ་ཞབས། དེ་འདྲ་བྱེད་རྒྱུ་མིན། ང་ཚོ་
ཕལ་ཆེར་ཁྱིམ་ཚང་གཅིག་ལྟ་བུར་གྱུར་ཡོད་ལ། ངེད་ཚང་གི་ཨ་མེས་ཀྱང་ཁྱོད་ཚང་གི་
གུར་ནང་ནས་གྲོངས་པ་རེད།” ཅེས་བཤད།
ས་རེ་ཡིས་ངལ་དུབ་ཀྱི་རྣམ་པས་“ང་ཚོས་ད་བར་དུ་ཁྱོད་ཚོ་དཀའ་ལས་ཤ་སྟག་ལ་
གཏད་ནས་ཡོང་བ་རེད། ང་ཚོ་ཁྱོད་ཚོའི་རྡོག་ཁྲེས་ལས་གཞན་ཅི་ཡང་མ་རེད། རྡོག་ཁྲེས་
ཁོ་ན་རེད།” ཅེས་བཤད།
ཁོམ་གྱིས་རང་ཉིད་ལ་ཤོག་ཐ་ཞིག་དལ་མོས་བསྒྲིལ་ནས། དེ་ལ་ཞིབ་མོས་བལྟས་རྗེས་
མེ་བསྒྲོན་ནས་“ང་ལ་ཐབས་ཤེས་ཤིག་འདུག ཐབས་ཤེས་འདིར་འཐད་མཁན་ཡོད་མེད་མི་
ཤེས། གང་ལྟར་འདི་འདྲ་ཞིག་རེད། ལྟོས་དང་། ང་ཚོ་ཁ་ལི་ཧྥོར་ནེ་ཡ་མངའ་སྡེ་དང་བར་
ཐག་ག་ཚོད་ཉེ་ན། ང་ཚོར་སྒོར་མོ་ལེན་པའི་གོ་སྐབས་དེ་ཙམ་མང་། རླངས་འཁོར་ཆུང་
བ་འདིའི་མགྱོགས་ཚད་ནི་དོས་འཁོར་གྱི་ལྡབ་གཉིས་ཙམ་རེད། ཡ། ངའི་ཐབས་ཤེས་ནི།
ང་ཚོས་དོས་འཁོར་སྟེང་ནས་ཅ་ལག་འགའ་རེ་མར་ཕབ་རྗེས། ང་དང་ཆོས་དཔོན་ཕུད་
པའི་གཞན་པ་ཚང་མ་དོས་འཁོར་དུ་བཙངས་ནས་སྔོན་ལ་སོང་དང་། ང་དང་ཁ་སེ་གཉིས་
ཀ་འདིར་བསྡད་ནས། རླངས་འཁོར་ཆུང་བ་འདི་ཞིག་གསོ་བྱས་རྗེས་ཉིན་མཚན་གཉིས་
ཀར་བརྒྱུགས་ཡོང་ན། ཁྱོད་ཚོའི་རྗེས་ཟིན་རྒྱུ་རེད། གལ་སྲིད་ང་ཚོ་ལམ་ཐོག་ནས་མ་ཐུག་
རུང་། ཁྱོད་ཚོས་གང་ཞིག་ཏུ་ལས་ཀ་ལས་ནས་བསྡད་ཡོད་རྒྱུ་རེད། གལ་སྲིད་ཁྱོད་ཚོའི་
དོས་འཁོར་ཆག་སོང་ན། ང་ཚོ་སླེབས་པའི་བར་དུ་ལམ་འགྲམ་དུ་སྒར་བརྒྱབ་ནས་སྡོད་
དང་། འདི་ལས་ལྷག་པའི་ཐབས་རྡུགས་ཤིག་ཡིན་རྒྱུ་མ་རེད། གལ་སྲིད་ཁྱོད་ཚོ་སྔོན་ལ་
སླེབས་སོང་ན། དེ་ལས་བཟང་བ་ཞིག་གང་ན་ཡོད། ཁྱོད་ཚོས་ལས་ཀ་ལས་མགོ་བརྩམས་
ཆོག་པས། འཚོ་བའི་དཀའ་ངལ་ཡང་རིམ་གྱིས་ཇེ་ཆུང་དུ་འགྲོ་ངེས་རེད། ཁ་སེ་ཡིས་ང་ལ་
རླངས་འཁོར་འདི་ཞིག་གསོ་བྱེད་རོགས་བྱས་ཆོག་ལ། ཞིག་གསོ་བྱས་ཟིན་རྗེས་ང་ཚོ་བྱ་
འཕུར་བ་ལྟར་བརྒྱུག་ཡོང་།” ཞེས་བཤད།
ཚོགས་འདུར་འདུས་ཡོད་པའི་ཁྱིམ་ཚང་འདིས་ཐབས་ཤེས་འདིའི་ཐད་ལ་བསམ་བློ་
བཏང་། ཨ་ཁུ་ཇོན་ཨ་ཕའི་འགྲམ་དུ་ཙོག་འདུག་བྱས།
ཨལ་གྱིས་སྦྲེལ་རྒྱུག་ཞིག་གསོ་བྱེད་པར་ངས་རོགས་རམ་བྱེད་མི་དགོས་སམ།" ཞེས་
བཤད།
“ཁྱོད་ཀྱིས་འདི་ཞིག་གསོ་བྱས་མྱོང་མེད་ཅེས་རང་ཉིད་ཀྱིས་ལབ་པ་མ་ཡིན་ནམ།"
ཨལ་གྱིས་དེ་བདེན། འོན་ཀྱང་། ཁྱོད་ལ་དགོས་པ་ནི་ཤུགས་ཆེན་ཞིག་ཡིན། གཅིག་
བྱས་ན་ཆོས་དཔོན་འདུག་འདོད་མེད་ཀྱང་སྲིད།” ཅེས བཤད།
ཁཱོམ་གྱིས་“རེད་ཡ། གང་ལྟར་ང་ལ་སུ་བསྡད་རུང་ཁྱད་མེད།" ཅེས་བཤད།
ཨ་ཕའི་མཛུབ་མོ་རྣམས་སྐམ་པོར་གྱུར་པའི་ས་ངོས་སུ་འབྲད་བཞིན་ངས་བལྟས་ན་
ཥོམ་གྱི་ཐབས་ཤེས་འདི་འགྲིག་འདུག ང་ཚོ་ཚང་མ་འདི་གར་བསྡད་ན་ཕན་ཐོགས་ཅི་
ཡང་ཡོད་རྒྱུ་མ་རེད། ང་ཚོ་མུ་མཐུད་དུ་སོང་ན། ས་མ་རུབ་གོང་དུ་ད་དུང་ལེ་དབར་ལྔ་
བཅུ་ནས་བརྒྱ་བར་འགྲོ་ཐུབ།" ཅེས་བཤད།
ཨ་མས་སེམས་ཁྲལ་དང་བཅས་"འོ་ན་ཁྱོད་ཚོས་ང་ཚོ་ཅི་འདྲ་བྱས་ཏེ་རྙེད་ཐུབ།” ཅེས་
བཤད།
བཱོམ་གྱིས་ང་ཚོ་ཚང་མ་འགྲོ་སའི་གཞུང་ལམ་གཅིག་རེད། གཞུང་ལམ་ཨང་དྲུག་ཅུ་
རེ་དྲུག་པ་འདི་དེད་ནས་ཤར་རྒྱག་གིས་སོང་ན། བྷེ་ཁེར་སི་ཧྥིལད་ཞེས་པའི་གྲོང་ཁྱེར་ཞིག་
ཏུ་སླེབ་རྒྱུ་རེད། དེ་ངས་ས་བཀྲའི་ངོས་ནས་མཐོང་མྱོང་། ཁྱོད་ཚོ་ཐད་ཀར་དེར་སོང་།
ཞེས་བཤད།
"ཡ་ཡ། འོན་ཀྱང་། གལ་སྲིད་ང་ཚོ་ཁ་ལི་ཧྥོར་ནེ་ཡ་ལ་སླེབས་རྗེས་གཞུང་ལམ་འདིའི་
སྟེང་ནས་ཁ་འཐོར་སོང་ན་ཅི་བྱེད།"
ཥོམ་གྱིས་སེམས་གསོའི་རྣམ་པས་“དེར་སེམས་ཁྲལ་མ་བྱེད། ང་ཚོས་ཁྱོད་ཚོ་རྙེད་ངེས་
ཡིན། ཁ་ལི་ཧྥོར་ནེ་ཡ་ཟེར་བ་འདི་མངའ་སྡེ་ཞིག་རེད་མ་གཏོགས་འཛམ་གླིང་ཧྲིལ་པོ་མ་
རེད ཅེས་བཤད།
ཨ་མས་ས་བཀྲའི་ངོས་ནས་བལྟས་ན། ས་ཆ་ཧ་ཅང་ཆེན་པོ་ཞིག་ཡིན་པ་འདྲ ཞེས་
བཤད།
ཨ་ཕས་འདི་ཐད་ལ་བསམ་འཆར་སྡུད་ལེན་བྱེད་མགོ་བརྩམས། ཇོན། ཐབས་ཤེས་
འདི་ལག་བསྟར་བྱས་ན་མི་འགྲིག་པ་འདྲ་འདུག་གམ།
ཇོན་གྱིས་"མི་འདུག” ཅེས་ལན་བཏབ།
"ཡ་སྐུ་ཞབས་ཝིལ་སོན། འདི་ཁྱོད་ཚང་གི་རླངས་འཁོར་ཆུང་བ་རེད། གལ་སྲིད་ངའི་
བུས་འདི་ཞིག་གསོ་བྱས་ནས་ང་ཚོའི་རྗེས་སུ་ཡོང་རྒྱུ་བྱས་ན། མི་འགྲིག་རྒྱུ་འདྲ་ཨེ་ཡོད།
ཝིལ་སོན་གྱིས་"མི་འགྲིག་རྒྱུ་མེད། ད་ནི་ཁྱོད་ཚང་གིས་ང་ཚོའི་དོན་དུ་བྱེད་རྒྱུ་ཡོད་
ཚད་པོ་བྱས་ཡོད། ཁྱོད་ཀྱི་བུ་ལ་རོགས་རམ་ཞིག་བྱེད་རྒྱུ་བྱུང་ན་མི་འགྲིག་རྒྱུ་ཅི་ཡོད་སྙམ།
ཞེས་བཤད།
ཁཱོམ་གྱིས་"ང་ཚོས་ཁྱོད་ཚོའི་རྗེས་མ་ཟིན་པའི་དབང་ཏུ་བཏང་རུང་། ཁྱོད་ཚོ་དེ་གར་
སླེབས་ནས་ལས་ཀ་ལས་ན་སྒོར་མོ་ཉུང་ཉུང་རེ་འབབ་རྒྱུ་རེད། ཡ། གལ་སྲིད་ང་ཚོ་ཚང་
མ་འདི་གར་སྡོད་པའི་དབང་དུ་བཏང་ན། འདི་གར་འཐུང་ཆུ་མེད་ལ། ང་ཚོས་རླངས་
འཁོར་ཆུང་བ་འདི་སྒུལ་ཡང་མི་ཐུབ། འོན་ཀྱང་། ཁྱོད་ཚོ་སྔོན་ལ་སོང་ནས་དེ་གར་སླེབས་
ཤིང་། ལས་ཀ་ཡང་རྙེད་པའི་དབང་དུ་ཐོངས་དང་། ཁྱོད་ཚོར་སྒོར་མོའི་ཡོང་འབབ་ཡོད་
ལ། རབ་ཡིན་ན་འདུག་སའི་ཁང་པ་ཡང་ཡོད་སྲིད་པ་རེད། དེ་འདྲ་བྱས་ན་ཅི་འདྲ་རེད།
ཁ་སེ། ང་དང་མཉམ་དུ་ཤུལ་དུ་བསྡད་ནས་རོགས་རམ་ཞིག་བྱེད་འདོད་དམ།" ཞེས་བཤད།
ཁ་སེ་ཡིས་ཁྱོད་ཚོའི་ཁྱིམ་མི་ཚོར་ཅི་ཞིག་འགྲིག་ན་ངས་དེ་བྱེད་འདོད། ཁྱོད་ཚོས་ང་
བཟའ་གྲལ་དུ་བསྡུས་ནས་འདི་བར་དུ་འཁུར་ཡོང་བ་རེད། ལས་ཀ་ཅི་ཞིག་ཡིན་རུང་ངས་
སྒྲུབ་ཆོག” ཅེས་བཤད།
ཋོམ་གྱིས་"གལ་སྲིད་ཁྱོད་འདུག་རྒྱུ་ཡིན་ན། གན་རྐྱལ་དུ་ལོག་ནས་གདོང་པ་འཕྲུལ་
སྣུམ་གྱིས་རྫོབ་པོ་བཟོ་དགོས་རྒྱུ་རེད།" ཅེས་བཤད།
"ཏག་ཏག་ང་ལ་འཚམ་པོ་འདུག
ཨ་ཕས་ཡ། ད་དེ་འདྲ་བྱེད་རྒྱུ་ཐག་གིས་ཆོད་སོང་དུས། ད་ང་ཚོ་ལམ་ལ་འབུད་གྲབས་
བྱས་ན་རེད། ཞག་སྡོད་བྱེད་སར་མ་སླེབས་བར་དུ་ང་ཚོ་ལེ་དབར་བརྒྱ་ལྷག་རྒྱུག་ཐུབ་
སྲིད།” ཅེས་བཤད།
ཨ་མ་ཁོའི་མདུན་དུ་ཡོང་ནས་ང་རང་འགྲོ་རྒྱུ་མིན།” ཞེས་བཤད།
"ཁྱོད་རང་འགྲོ་རྒྱུ་མིན་ཟེར་བ་ཅིའི་དོན་རེད། ཁྱོད་ངེས་པར་དུ་འགྲོ་དགོས། ཁྱོད་ཀྱིས་
ཁྱིམ་མི་ཚོ་བདག་སྐྱོང་བྱེད་དགོས།" ཨ་མའི་ངོ་ལོག་གི་བྱ་སྤྱོད་འདིས་ཨ་ཕ་ཡ་མཚན་དུ་
བཅུག
ཨ་མ་ཁེབས་མེད་རླངས་འཁོར་གྱི་འགྲམ་དུ་ཡོང་ཞིང་། ཁོ་མོས་འདུག་སྟེགས་རྒྱབ་
མའི་མཐིལ་དུ་ལག་པ་བསྲིངས་ཏེ་འདེགས་ཆས་ཡུ་བ་ཞིག་ཕྱིར་ཕྱུངས་ཡོང་ནས། ལག་
ནང་ནས་ལྷོད་ཀྱིས་བཟུང་སྟེ་“ང་རང་གང་དུའང་འགྲོ་རྒྱུ་མིན།” ཞེས་བཤད།
"ངས་ཁྱོད་ལ་གསལ་པོར་བཤད་ཡོད། ཁྱོད་ངེས་པར་དུ་འགྲོ་དགོས། ང་ཚོས་འགྲོ་རྒྱུ་
ཐག་གིས་བཅད་པ་རེད
ད་ལྟ་ཨ་མའི་ཁ་ཤ་ཇེ་དམ་དུ་སོང་འདུག་ཅིང་། ཁོ་མོས་སྐད་མགོ་དམའ་མོས་“ཁྱོད་
རང་གིས་ང་རང་འགྲོ་རུ་འཇུག་པའི་ཐབས་ཤེས་ཁོ་ན་ནི་ང་རང་གཅར་རྡུང་བྱེད་རྒྱུ་དེ་
རེད།" ཅེས་ཟེར་བཞིན། ལག་ནང་གི་འདེགས་ཆས་ཡུ་བ་དེ་ཡང་མོས་གཡུག་ཙམ་བྱེད་
ཅིང་། དེ་ནས་མུ་མཐུད་དུ་་ངས་ཁྱོད་རང་ངོ་ཚར་གཏོད་རྒྱུ་ཡིན། ཨ་ཕ། དེ་རིང་ངས་གཅར་
རྡུང་འཁུར་རྒྱུ་མིན་ལ། ངུ་འབོད་དང་ངོ་དགའ་ཡང་བྱེད་རྒྱུ་མིན། དེ་རིང་ངས་ཁྱོད་དང་
ལྷན་དུ་ཤི་འཐབ་རོ་འཐབ་བྱེད་རྒྱུ་ཡིན། དངོས་གནས་བཤད་ན་ཁྱོད་ཀྱིས་ང་རང་རྡུང་ཐུབ་
མིན་ཡང་བཤད་དཀའ་མོ་རེད། གལ་སྲིད་ཁྱོད་ཀྱིས་དེ་རིང་ང་གཅར་རྡུང་བྱས་པ་ཡིན་ན།
ངས་དཀོན་མཆོག་དཔང་དུ་བཙུགས་པ་ཡིན། ངས་གོ་སྐབས་ཡོད་ཚད་ལ་སྒུག་ནས། ཁྱོད་
རང་ཁ་ཕར་འཁོར་འདུག་དུས་སམ་ཡང་ན་ཐང་ལ་བསྡད་འདུག་དུས་སུ། ངས་ཁྱོད་ལ་
སྐྱག་པ་ཤོར་བ་ཞིག་མ་བརྡུང་ན་ལྟད་མོ་ལྟོས་ཤིག ངས་དེ་འདྲ་མི་བྱེད་ན་དཀོན་མཆོག་
ཡེ་ཤུ ཞེས་བཤད།
ཨ་ཕ་ཐབས་ཤེས་ཟད་ནས་ཡར་ལྟ་མར་ལྟ་བྱེད་བཞིན་"སྨྱོན་མ་འདི། ངས་ཁོ་མོ་འདི་
འདྲ་སྨྱོ་བ་མཐོང་མ་མྱོང་། ཞེས་བཤད་པ་ན། རུ་ཐེ་ཡིས་ཁྲེལ་དགོད་ཐག་ཐག་བྱས།
འདེགས་ཆས་ཡུ་བ་དེ་འཁྱུག་འཁྱུག་གིས་ཨ་མའི་ལག་གཉིས་བར་ནས་ཕར་གཡུག་
ཚུར་གཡུག་བྱེད། ཨ་མས་ད་ཤོག་ཡ། ཁྱོད་ཀྱིས་སེམས་ཐག་བཅད་པ་མ་ཡིན་ནམ། ད་
གཅར་རྡུང་བྱེད་དུ་ཤོག་ཡ། ང་རང་རྩ་བ་ནས་འགྲོ་རྒྱུ་མིན་ལ། གལ་སྲིད་འགྲོ་བའི་དབང་
ཏུ་བཏང་ནའང་། ཁྱོད་རང་གཉིད་བདེ་མོ་ཞིག་ཁུག་ཏུ་འཇུག་རྒྱུ་མིན། ངས་ཁྱོད་རང་
གཉིད་པའི་བར་དུ་སྒུག་གི་རེད་ལ། ཁྱོད་རང་གཉིད་ནས་མིག་བཙུམ་མ་ཐག་ཏུ། ངས་
འབུད་ཤིང་དབྱུག་པ་ཞིག་འཁྱེར་ཡོང་ནས། ཁྱོད་རང་སྐྱག་པ་ཤོར་ཤོར་ཞིག་བརྡུང་རྒྱུ་
ཡིན།" ཞེས་བཤད།
ཨ་ཕས་ཁ་མུག་མུག་གིས་“སྨྱོན་མ་སྨྱོ་རྐྱང་རེད། མོ་རང་ལོ་ན་ཡང་ཆུང་རྒྱུ་མེད་ཡ།”
ཞེས་བཤད།
ཚང་མས་ངོ་ལོག་གི་ལས་འགུལ་འདི་ལ་ལྟད་མོར་བལྟས། ཁོ་ཚོས་ཨ་ཕ་ལ་བལྟས་ནས།
ཁོ་རང་དྲག་ཏུ་ཁྲོ་བར་ངང་སྒུག་བྱས་ཤིང་། ཁོའི་སྤར་མོ་ལྷོད་པོ་དེས་ཁུ་ཚུར་འཆང་བར་
ངང་སྒུག་བྱས། འོན་ཀྱང་། ཨ་ཕའི་ཁོང་ཁྲོ་ཡར་མ་སླེབས་ལ། ལག་པ་གཉིས་ཀྱང་འགྲམ་
ལོགས་ནས་མར་དཔྱངས་ནས་བསྡད། སྐད་ཅིག་དེ་ཉིད་ལ་ཚང་མས་ཨ་མས་རྒྱལ་ཁ་ལོན་
སོང་བ་རྟོགས་བྱུང་ལ། ཨ་མས་ཀྱང་དེ་ཤེས་ཡོད།
ཋོམ་གྱིས་ཨ་མ། ཁྱོད་ལ་ཅི་ཞིག་བྱུང་སོང་། ཁྱོད་ཀྱིས་ཅིའི་ཕྱིར་འདི་ལྟར་བྱེད་འདོད་
པ་ཡིན། གང་ལྟར་ཁྱོད་ལ་ཅི་ཞིག་བྱུང་སོང་། ཁྱོད་ཀྱིས་བསམ་གཟས་ནས་ང་ཚོར་རྙོག་
དྲ་སློང་བཞིན་པ་མིན་ནམ ཞེས་བཤད།
ཨ་མའི་གདོང་མདོག་ཞི་བར་གྱུར་སོང་མོད། འོན་ཀྱང་། ཁོ་མོའི་མིག་ཟུང་དུ་ད་དུང་
ཡང་གཏུམ་དྲག་གི་ཉམས་བབས། ཁོ་མོས་“ཁྱོད་ཀྱིས་འདི་ཐད་ལ་བསམ་བློ་ཞིབ་མོ་བཏང་
བ་ཡིན་ནམ། ང་ཚོར་འཇིག་རྟེན་འདིའི་སྟེང་དུ་ཅི་ཞིག་ལྷག་ཡོད་དམ། ཅི་ཡང་ལྷག་མེད།
ང་ཚོར་རང་ཉིད་ཀྱི་བཟའ་མི་ལས་གཞན་ཅི་ཡང་ལྷག་མེད། ང་ཚོ་ལམ་ལ་བུད་ནས་ཅང་
མ་འགོར་བར་ཨ་མེས་ཁོང་ཐད་ཀར་དུར་ས་རུ་ཕེབས་པ་རེད། དེ་ནས་ད་ལྟ་ཁྱོད་ཀྱང་
བཟའ་མི་ཚོ་ཁ་འབྲལ་གྱི་འདུག" ཅེས་བཤད།
ཋོམ་གྱིས་སྐད་ཤུགས་ཆེན་པོས་"ཨ་མ། ང་ཚོས་ཁྱོད་ཚོའི་རྗེས་ཟིན་པ་བྱེད་རྒྱུ་ཡིན། ང་
ཚོ་རྗེས་ནས་མང་པོ་འགོར་དགོས་དོན་མེད།” ཅེས་བཤད།
ཨ་མས་འདེགས་ཆས་ཡུ་བ་གཡུག་ཙམ་གཡུག་ཙམ་བྱེད་བཞིན་གལ་སྲིད་ང་ཚོས་
ཞག་སྒར་བརྒྱབ་ནས་སྒུག་པའི་དབང་དུ་བཏང་རུང་། ཁྱོད་ཀྱིས་མ་མཐོང་བར་བུད་སོང་
ན་ཅི་བྱེད། གལ་སྲིད་ང་ཚོ་དེ་གར་སླེབས་སོང་བའི་དབང་དུ་བཏང་རུང་། ང་ཚོ་གང་དུ་
ཕྱིན་པའི་སྐད་ལན་གང་དུ་འཇོག ཁྱོད་ཀྱིས་ཀྱང་ང་ཚོ་གང་དུ་ཕྱིན་པ་སུ་ལ་འདྲི། ང་ཚོ་
འགྲོ་སའི་གཞུང་ལམ་རྩུབ་ལ། ཨ་ཕྱི་ལ་ན་ཚ་ཡང་ཕོག་ཡོད། དོས་འཁོར་སྟེང་དུ་ཁོ་མོས་
ཀྱང་དུར་སའི་ཕྱོགས་སུ་ལག་སྙོབ་བྱེད་བཞིན་པའི་སྒང་རེད། ཁོ་མོ་དངོས་ནས་ངལ་དུབ་
ཀྱིས་ཟོས་པ་རེད། ང་ཚོའི་མདུན་ཕྱོགས་སུ་ད་དུང་གཞུང་ལམ་རྩུབ་ཅིང་རིང་པོ་ཞིག་འགྲོ་
རྒྱུ་ཡོད་པ་རེད། ཅེས་བཤད།
ཨ་ཁུ་ཇོན་གྱིས་"འོན་ཀྱང་། སྔོན་དུ་སླེབས་ཚེ་ང་ཚོས་སྒོར་མོ་འགའ་རེ་ལེན་ཐུབ་
སྲིད། མི་གཞན་པ་ཚོ་སླེབས་དུས་ང་ཚོས་སྒོར་མོ་གང་འཚམས་བསགས་ཡོད་རྒྱུ་རེད།
ཅེས་བཤད།
བཟའ་མི་ཚང་མའི་མིག་ཟུང་གི་མདའ་མོ་ཨ་མའི་སྟེང་དུ་འཕངས། ཁོ་མོ་ནི་ད་ལྟ་
དབང་ཤུགས་ཅན་དེ་ཡིན་ལ། ཁོ་མོས་ད་ལྟ་ཡོད་ཚད་དབང་དུ་བསྒྱུར་ཡོད། ཁོ་མོས་དེ་ལྟར་
བསགས་པའི་སྒོར་མོས་ང་ཚོར་ཕན་ཅི་ཡང་མི་ཐོགས། ང་ཚོར་ད་ལྟ་ལྷག་ཡོད་པ་ནི་བཟའ་
མི་ཚང་མ་ཁ་མ་འཐོར་བ་འདི་རེད། ང་ཚོ་ནི་བ་ཁྱུ་ཞིག་དང་འདྲ་བར། སྤྱང་སྐྱ་རྒྱུག་དུས་
ཚང་མ་རྡོག་རྩ་གཅིག་ཏུ་བསྒྲིལ་ནས་འདུག་དགོས། ང་ཚོ་ཚང་མ་མཉམ་དུ་གསོན་པོར་
བསྡད་ཡོད་དུས། ང་ཅི་ལའང་མི་ཞེད། འོན་ཀྱང་། ངས་ཁྱིམ་ཚང་འདི་ཁ་འཐོར་ཡ་འཐོར་
དུ་འགྲོ་བ་མཐོང་འདོད་གཏན་ནས་མེད། ཝིལ་སོན་ཚང་ང་ཚོ་དང་མཉམ་དུ་སླེབས་ཡོད་ལ།
ཆོས་དཔོན་ཡང་ང་ཚོར་མཉམ་དུ་སླེབས་ཡོད། ཁོ་ཚོ་འགྲོ་འདོད་ན་ང་ལ་བཤད་རྒྱུ་ཅི་ཡང་
མེད། འོན་ཀྱང་། ང་རང་གི་ཁྱིམ་ཚང་འདི་ཁ་འཐོར་དུ་གཏོང་དགོས་ཟེར་མཁན་ཡོད་ན།
ངའི་ལག་གི་ལྕགས་རྒྱུག་འདི་སྨྱོན་པས་གཡུག་གཡུག་ཅིག་བྱེད་མ་ཐུབ་ན་ལྟད་མོར་ལྟོས་
ཤིག" ཅེས་བཤད། ཁོ་མོའི་ང་རོ་ལ་དྲོད་ཁོལ་མེད་པས། དེ་ནི་ཐ་ཚིག་རེད།
ཥོམ་གྱིས་ངོ་དགའི་ཚུལ་གྱིས་"ཨ་མ། ང་ཚོས་འདིར་སྒར་རྒྱག་ཐབས་མེད། འདི་ན་
ཆུ་མེད་ལ་གྲིབ་བསིལ་ཡང་མེད། ཨ་ཕྱི་གྲིབ་བསིལ་གྱི་འོག་ཏུ་སྡོད་དགོས་ཀྱི་རེད། ཅེས་
བཤད།
ཨ་མས་ཡ། དེས་ན་འདི་བྱེད། དེས་ན་ང་ཚོ་འགྲོ་རྒྱུ་བྱེད། ང་ཚོ་མདུན་ཕྱོགས་སུ་མུ་
མཐུད་དུ་སོང་ནས། ཆུ་དང་གྲིབ་བསིལ་གང་དུ་ཡོད་ན་དེ་གར་འདུག་རྒྱུ་ཡིན་ལ། དེ་
ནས་དོས་འཁོར་འདི་གར་ཕྱིར་ཡོང་ནས། ཁྱོད་གྲོང་རྡལ་དུ་ལྷུ་ལག་ཉོ་བར་སྐྱེལ་ཆོག་
ལ། ལྷུ་ལག་ཉོས་ཚར་རྗེས་ཚུར་ཕྱིར་སྐྱེལ་ཡོང་ཆོག ཉི་མ་འདི་འདྲའི་ཚ་པོའི་འོག་ཏུ་
ཁྱོད་རང་རྐང་ཐང་གིས་འགྲོ་ཐབས་མེད་ཅིང་། ངས་ཁྱོད་རང་གཅིག་པུ་འགྲོ་རུ་འཇུག་མི་
འདོད། གལ་སྲིད་ཁྱོད་རང་འཛིན་བཟུང་བྱས་པ་ཡིན་ན། སུས་ཁྱོད་ལ་རོགས་རམ་བྱེད་
དམ།" ཞེས་བཤད།
ཥོམ་གྱིས་ཁ་བཙུམས་ནས་ཡུད་ཙམ་ལ་བསྡད་རྗེས་ཡང་བསྐྱར་ཁ་ཕྱིར་གདངས་
ཤིང་། དེ་ནས་ཁོས་ཐབས་ཤེས་བྲལ་བའི་རྣམ་འགྱུར་གྱིས་ལག་ཟུང་ཁ་བཀྱེད་དེ་རང་
ཉིད་ཀྱི་འགྲམ་ལོགས་སུ་ལྷབས་སེ་མར་ཕབ་ནས་ཨ་ཕ། གལ་སྲིད་ཁྱོད་ཨ་མའི་འགྲམ་
གཅིག་ཏུ་བརྒྱུགས་པ་དང་། ང་འགྲམ་གཞན་པར་བརྒྱུགས་པ་དང་། གཞན་པ་ཚང་མ་
ཁོ་མོའི་སྟེང་དུ་བརྩིགས་ནས། དེའི་སྟེང་དུ་ཨ་ཕྱི་ལྡིང་བ་ཡིན་ན། ང་ཚོས་ཁོ་མོའི་འཐབ་
ཡ་ཡོང་ཡང་སྲིད་མོད། དེ་དུས་ང་ཚོའི་གྲས་ནས་མི་སྲོག་གཉིས་གསུམ་རེ་ཤོར་ཡོད་རྒྱུ་
རེད།དེ་བས། གལ་སྲིད་ཁྱོད་ཀྱིས་རང་ཉིད་ཀྱི་མགོ་བོ་ཚལ་པར་འགས་མི་འདོད་ན། ངས་
བལྟས་ན་ཨ་མར་རྒྱལ་ཁ་ཐོབ་སོང་བ་འདྲ། སྐྱབས་མགོན་ཡེ་ཤུ། མི་གཅིག་གིས་སེམས་
ཐག་བཅད་ཚར་དུས། མི་གཞན་པ་མང་པོ་ཞིག་ལུག་ཁྱུ་འདེད་འདེད་བྱེད་ཐུབ་ཀྱི་འདུག་
ཨ། ད་ཁྱོད་རྒྱལ་སོང་ཡ། ཨ་མ། ད་ཁྱོད་ཀྱིས་གཅིག་མ་རྨས་གོང་ལག་གི་འདེགས་ཆས་ཡུ་
བ་དེ་མར་ཞོག” ཅེས་བཤད།
སྐབས་དེར་ཨ་མས་ལག་གི་ལྕགས་རྒྱུག་དེ་ལ་ཡ་མཚན་པའི་རྣམ་པ་དང་བཅས་བལྟས་
ཤིང་། ཁོ་མོའི་ལག་པ་འདར་འགུལ་ཞིག་བྱས། ཁོ་མོས་རང་ཉིད་ཀྱི་མཚོན་ཆ་ཐང་ལ་
གཡུགས་པ་ན། ཁོམ་གྱིས་ལག་ཆ་དེ་སེམས་ཆུང་ངང་ལག་ཏུ་བླངས་ནས་རླངས་འཁོར་
ཆུང་བའི་ནང་དུ་ཕྱིར་བཞག དེ་ནས་ཁོས་ཨ་ཕ། ད་དེ་རིང་ཁྱོད་རང་ཕྱི་ནུར་ཞིག་བྱོས་
ཤིག ཨལ། ཁྱོད་ཀྱིས་བཟའ་མི་ཚང་མ་དོས་འཁོར་དུ་འཁུར་ནས་སོང་སྟེ་ཞག་སྒར་
རྒྱོབས། དེ་ནས་དོས་འཁོར་བསྐོར་ནས་འདིར་ཕྱིར་ཤོག ང་དང་ཆོས་དཔོན་གཉིས་ཀྱིས་
རོ་ས་ལ་འཁོར་རྟེན་སླ་ང་དེ་མར་ལེན། དེ་ནས་ང་ཚོར་དུས་ཚོད་ཀྱིས་འདང་ན། སན་ཋ་
སོང་ནས་སྦྲེལ་རྒྱུག་ཅིག་ཉོ་རྒྱུ་ཨེ་རྙེད་བལྟ། གཟའ་སྤེན་པའི་དགོང་མོ་ཡིན་པས་གཅིག་
བྱས་ན་ཉོ་རྒྱུ་རྙེད་ཀྱང་སྲིད། ཡ་ད་མགྱོགས་པོར་སོང་དང་། དེ་ནས་ང་ཚོ་སྔ་མོར་འགྲོ་ཐུབ།
དོས་འཁོར་ཐོག་ནས་སྒྲིག་སྐམ་དང་སྐམ་པ་གཉིས་ཀ་མར་ལོངས་ཤོག ཅེས་བཤད། ཁོས་
ལག་པ་རླངས་འཁོར་གྱི་འོག་ཏུ་བསྲིངས་ནས་སྣུམ་ཀྲིག་ཀྲིག་གི་འཁོར་རྟེན་སླ་ང་ལ་རེག
ཨོ་རེད། དེ་ནས་ང་ལ་སྣུམ་ལེན་བྱེད་དུ་སྣོད་ཀ་ཞིག་ཀྱང་ལོངས་ཤོག ཟོ་བ་རྙིང་རལ་དེས་
ཆོག ང་ཚོས་འཕྲུལ་སྣུམ་གྲོན་ཆུང་བྱེད་དགོས།” ཨལ་གྱིས་ཋོམ་ལ་ཟོ་བ་དེ་སྤྲད་པ་ན། ཋོམ་
རླངས་འཁོར་གྱི་འོག་ཏུ་ནུར་ཏེ་སྐམ་པ་ཞིག་ལ་བརྟེན་ནས་འཕྲུལ་སྣུམ་གྱི་ཁ་གཅོད་ལྷོད།
ཁོས་གཅུས་གཟེར་ལྷོད་བཞིན་པའི་སྐབས་དེར། ཁོའི་ལག་ངར་ངོས་ནས་ནག་ཀྲིག་ཀྲིག་གི་
འཕྲུལ་སྣུམ་མར་བཞུར་ཡོང་ཞིང་། དེ་ནས་ནག་ཀྲིག་ཀྲིག་གི་སྣུམ་རྒྱུན་དེ་ཟོ་བའི་ནང་དུ་
མགྱོགས་ཤིང་ཁུ་སིམ་པོས་མེར་མེར་དུ་བབས། ཨལ་གྱིས་བཟའ་མི་རྣམས་དོས་འཁོར་སྟེང་
དུ་བཞག་ཚར་བའི་སྐབས་སུ་འཕྲུལ་སྣུམ་དེ་ཟོ་བའི་སྐེད་ཙམ་བར་དུ་གང་འདུག སྐབས་
འདིར་ཁོམ་གྱི་ངོ་གདོང་སྣུམ་ནག་གིས་གཞི་ནས་ནག་ནོག་ཏུ་བཟོས་ཟིན་ལ། ཁོས་རླངས་
འཁོར་གྱི་འགྱིག་འཁོར་ཚོའི་བར་ནས་ཕྱི་རུ་བལྟས་ནས་“མགྱོགས་པོར་ཕྱིར་ཤོག" ཅེས་
བོས། ཁོས་འཁོར་རྟེན་སླ་ངའི་གཅུས་གཟེར་དག་ལྷོད་བཞིན་པའི་སྐབས་སུ། དོས་འཁོར་
དེ་གྲིབ་ནག་བབས་པའི་གྲོག་ཤུར་ནས་གཟབ་གཟབ་ངང་ཕྱིན་སོང་ལ། དེ་ནས་དལ་མོས་
གོག་ནུར་བྱས་སོང་། ཋོམ་གྱིས་གཟེར་གདན་སྲུང་སྐྱོབ་བྱེད་པའི་ཆེད་དུ་གཅུས་གཟེར་
རྣམས་ཐེངས་རེ་ལ་གཡོན་སྐོར་གཅིག་རེ་བྱས་ཏེ་སོང་།
ཆོས་དཔོན་འཁོར་ལོའི་འགྲམ་ནས་པུས་འཛུགས་ཀྱིས་བསྡད། ངས་རོགས་ཅི་བྱེད་
དགོས
"རོགས་བྱེད་མི་དགོས། ད་དུང་རོགས་བྱེད་རྒྱུ་འདྲ་མེད། ཅུང་ཙམ་རྗེས་ནས་སྣུམ་འདི་
ཟགས་ཟིན་ཚེ་ངས་གཅུས་གཟེར་འདི་ཚོ་ལྷོད་ནས་འཁོར་རྟེན་སླ་ང་མར་ལེན་དགོས་
ཤིང་། དེ་དུས་ཁྱོད་ཀྱིས་རོགས་བྱེད་དགོས།" ཋོམ་རླངས་འཁོར་ཆུང་བ་འོག་ཏུ་གཟུགས་
པོ་དགྱེ་གུག་བྱེད་བཞིན་ནུར་ནས། སྒྲིག་སྐམ་ལ་བརྟེན་ནས་གཅུས་གཟེར་རྣམས་ལྷོད་རྗེས་
མཛུབ་མོས་གཅུས་གཟེར་རྣམས་གཡོན་སྐོར་དུ་གཅུས། ཁོས་འཁོར་རྟེན་སླ་ང་མི་ལྷུང་བའི་
ཆེད་དུ་གཅུས་གཟེར་རྣམས་རྩེ་མོ་བར་དུ་ལྷོད་རྗེས་འཇོག་གི་ཡོད། དེ་ནས་ཁོས་" འདིའི་
འོག་ཏུ་ས་ངོས་ད་དུང་ཡང་དྲོན་པོ་རེད། ཅེས་བཤད་ཅིང་། སླར་ཡང་་་ཝེ། ཁ་སེ། འདས་
པའི་ཉིན་འདི་དག་རིང་ལ་ཁྱོད་རང་ཁ་ཁུ་སིམ་མེ་རེད། ཅི་ཞིག་མ་འགྲིག་པ་རེད། ངེད་
གཉིས་ཐོག་མར་ཐུག་དུས་ཁྱོད་ཀྱིས་ཆུ་ཚོད་ཕྱེད་རེའི་ནང་དུ་གཏམ་བཤད་རེ་སྤེལ་གྱི་ཡོད་
ཨ། འོན་ཀྱང་། ཁྱོད་ཀྱིས་འདས་པའི་ཉིན་འདི་དག་རིང་ལ་སྐད་ཆ་ཚིག་བཅུ་ཙམ་ཡང་
མ་བཤད། ཅི་རེད། ཨ་གསར་ཡལ་བཞིན་པ་མིན་ནམ།” ཞེས་བཤད།
ཁ་སེ་གསུས་པའི་སྟེང་དུ་ལོག་ནས་རླངས་འཁོར་འོག་ཏུ་ལྟ་བཞིན། སྨ་ར་ཐར་ཐོར་རེ་
སྐྱེས་པའི་མ་ནེ་དེ་ལག་པ་གཅིག་གི་རྒྱབ་ངོས་སུ་བསྙེས། ཁོའི་ཞྭ་མོ་རྒྱབ་ཕྱོགས་སུ་དེད་
པའི་རྐྱེན་གྱིས། དེས་ཁོའི་ལྟག་ཁུང་བཀབ་ཡོད། ཁོས་ཁོམ་གྱི་སྐད་ཆ་དེ་ཐོས་རྗེས་“ང་རང་
ཆོས་དཔོན་ཡིན་པའི་སྐབས་སུ། ངས་མི་ཚེ་གང་པོར་འདང་ངེས་ཀྱི་གཏམ་བཤད་སྤེལ་
ཡོད ཅེས་བཤད།
"རེད་ཡ། འོན་ཀྱང་། ཁྱོད་ཀྱི་སྐད་ཆར་གནས་ལུགས་ཀྱང་ཅུང་འདུག་ཨ།"
ཁ་སེ་ཡིས་ང་རང་ལ་སེམས་ཁུར་མང་པོ་འདུག ང་རང་གིས་ཡར་མར་ནས་ཆོས་
འཆད་བཞིན་པའི་སྐབས་སུ་གནས་ཚུལ་འདིར་དོ་སྣང་མ་བྱུང་། འོན་ཀྱང་། ངས་ནམ་
རྒྱུན་འཁྲིག་པ་གང་ཐུབ་སྤྱད་པ་ཡིན། ད་ལྟ་ང་རང་ཆོས་དཔོན་ཞིག་བྱེད་རྒྱུ་མིན་ན་གཉེན་
སྒྲིག་བྱེད་དགོས་རྒྱུ་རེད།ཋོམ། ང་ནི་འདི་འདྲའི་འདོད་ཆགས་ཅན་ཞིག་རེད། ཅེས་བཤད།
ཁཱོམ་གྱིས་ང་ཡང་འདོད་ཆགས་ཅན་ཞིག་ཡིན། ང་རང་མག་ལེ་སི་ཋིར་བཙོན་ཁང་
ནས་ཕྱིར་འབུད་ཉིན་དེར་འདོད་ཆགས་མེ་ལྟར་འབར་གྱི་འདུག ངས་བུད་མེད་ཅིག་གླག་
གིས་རི་བོང་བཟུང་འདྲ་བྱས་པ་ཡིན། མོ་རང་སྨད་འཚོང་མ་ཞིག་རེད། དེ་ནས་ཅི་ཞིག་བྱུང་
བ་ངས་ཁྱོད་ལ་བཤད་རྒྱུ་མིན། ངས་སུ་ལའང་བཤད་རྒྱུ་མིན།" ཞེས་བཤད།
ཁ་སེ་གད་མོ་བགད་ཅི་ཞིག་བྱུང་བ་ངས་ཤེས། ཐེངས་ཤིག་ལ་ང་རང་དབེན་གནས་
སུ་སྨྱུང་གནས་སྲུང་དུ་སོང་བ་ཡིན་ལ། སྨྱུང་གནས་གྲོལ་ནས་ཕྱིར་སླེབས་དུས་ང་ལ་ཡང་
གནད་དོན་དེ་ག་རང་བྱུང་སོང་།
ཁཱོམ་གྱིས་རེད་ཡ། དེ་དངོས་གནས་བྱུང་སོང་། གང་ལྟར་ང་རང་གིས་སྒོར་མོ་སྤྲོད་མ་
དགོས་པར་མོ་རང་ཐེངས་གཅིག་བརྩེས་པ་ཡིན། ང་རང་དངོས་གནས་མི་ཁྲེལ་མེད་ཅིག་
རེད། དངོས་གནས་བྱས་ན་མོ་ལ་སྒོར་མོ་སྤྲོད་དགོས། འོན་ཀྱང་། ང་རང་ལ་སྒོར་མོ་ལྔ་མ་
གཏོགས་མེད་ལ། དེ་ནི་ཁྱིམ་དུ་ལོག་བྱེད་ཀྱི་ལམ་གྲོན་བྱེད་དགོས་ཤིང་། དེའི་སྟེང་དུ་མོས་
ཁོ་མོར་སྒོར་མོ་མི་དགོས་ཟེར། ཡ། ད་འོག་ཏུ་ཚུར་ནུར་ཡོང་ནས་འཁོར་རྟེན་སླ་ང་དེ་ཡར་
སྐྱོར་དང་། ངས་འདི་ཤུགས་ཡང་མོས་བརྡུངས་ནས་མར་ལེན་ཐབས་བྱེད། དེ་ནས་ཁྱོད་
ཀྱིས་ཁྱོད་ཕྱོགས་ཀྱི་གཅུས་གཟེར་གཅུས་དང་། ངས་འདི་ཕྱོགས་ནས་གཅུ། དེ་རྗེས་འཇམ་
པོས་མར་ལེན་དགོས། གཟེར་གདན་དེ་ལ་གཟབ་གཟབ་བྱོས། ཆག་སྐྱོན་མེད་པར་ཧྲིལ་
པོ་མར་ལེན་ཐབས་བྱེད་དགོས། ཌོ་ཇེ་རླངས་འཁོར་རྙིང་པ་འདི་ཚོར་དབུགས་མདོང་བཞི་
མ་གཏོགས་མེད། ངས་སྔོན་ཆད་གཅིག་བཤིག་གཏོར་བྱས་མྱོང་ཡོད་ལ། དེ་ཚོའི་འཁོར་
རྟེན་གཙོ་བོ་རྣམས་ནི་ཤིང་ཏོག་ཀུ་བ་ལྟར་ཆེ། ཡ། ད་མར་ཕོབས་ཤིག ད་རུང་མ་གཏོང་
ཨ། ལག་པ་ཡར་བསྙབས་ནས་གཟེར་གདན་ཐོགས་ཡོད་ས་དེ་ནས་མར་འཐེན་ཞིག ད་
གཟབ་གཟབ་བྱོས་ཨ། འདི་རེད།" ཅེས་བཤད་ཅིང་། དེ་ནས་སྣུམ་ཀྲིག་ཀྲིག་གི་སླ་ང་དེ་ཁོ་
གཉིས་ཀྱི་བར་དུ་ཐང་ལ་བཞག སླ་ངའི་སྣུམ་ཀོང་དག་ཏུ་ད་དུང་ཡང་འཕྲུལ་སྣུམ་ཅུང་
ཙམ་རེ་འཁྱིལ་འདུག ཋོམ་གྱིས་སྣུམ་ཀོང་མདུན་མ་ཞིག་ཏུ་མཛུབ་མོ་བསྲིངས་ནས་བསྲེས་
ལྕགས་ཆག་འཕྲོ་ཕྱིར་བཏོན་ཡོང་ནས་“གནད་དོན་འདི་རེད།” ཅེས་ཟེར་བཞིན། ལྕགས་
ཧྲུག་རྣམས་མཛུབ་བར་ནས་འཕུར་འཕུར་བྱས་"འཁོར་མདའ་ཡར་འཕར་འདུག ཁྱོད་
རླངས་འཁོར་རྒྱབ་ཕྱོགས་སུ་སོང་ནས་འཕྲུལ་སློང་སྐོར་ཡུ་འཚོལ། དེ་ནས་ངས་མཚམས་
ཞོག་མ་ལབ་བར་དུ་སྐོར་ཞིག”
ཁ་སེ་ཡར་ལངས་ནས་སོང་སྟེ་འཕྲུལ་སློང་སྐོར་ཡུ་བཙལ་ནས་རྙེད་"གྲ་སྒྲིག་ཡིན་ནམ།
གྲ་སྒྲིག་ཡིན། ད་དལ་མོས་སྐོར། ད་དུང་ཅུང་སྐོར། ད་དུང་ཅུང་སྐོར། རེད། ཏག་ཏག་
རེད
ཁ་སེ་པུས་བཙུགས་ཀྱིས་མར་བསྡད་ནས། ཡང་བསྐྱར་རླངས་འཁོར་འོག་ཏུ་བལྟས་
ནས་བསྡད། ཋོམ་གྱིས་སྦྲེལ་རྒྱུག་འཁོར་རྟེན་དེ་འཁོར་མདའ་ལ་ཤུགས་ཀྱིས་བརྡབས་
གནད་དོན་འདི་རེད།”
ཁ་སེ་ཡིས་ཁྱོད་ཀྱིས་བལྟས་ན་གནད་དོན་འདི་ཅི་ཞིག་གིས་རྐྱེན་བྱས་པ་རེད།" ཞེས་
དྲིས།
། དེ་སུས་ཤེས། ངས་མི་ཤེས། འཁོར་ཆག་འདི་གཞུང་ལམ་སྟེང་དུ་ལོ་ངོ་བཅུ་གསུམ་
ལ་བརྒྱུགས་པ་རེད། འགྲུལ་ཚད་འཆར་ཤེལ་ངོས་སུ་ལེ་དབར་སྟོང་ཕྲག་དྲུག་ཅུ་ཤར་
འདུག་མོད། དེའི་ནང་དོན་ངོ་མ་ནི་སྟོང་ཕྲག་བརྒྱ་དང་དྲུག་ཅུ་རེད། ད་དུང་འགྲུལ་ཚད་
འཇལ་ཆས་འདི་ལྡོག་ཕྱོགས་སུ་ཐེངས་ག་ཚོད་བསྐོར་ཡོད་མེད་སུས་ཤེས། གཅིག་བྱས་ན་
གཅིག་གིས་འཕྲུལ་སྣུམ་ཁ་སྣོན་མ་བྱས་པར་མུ་མཐུད་དུ་བསྐོར་བ་དང་། དེ་ནས་ལྷུ་
ལག་ངར་ལངས་ནས་ཐད་ཀར་ཆག་སོང་བ་ཡིན་རྒྱུ་རེད།" ཁོས་གཟེར་མ་རྩེ་གཉིས་མ་དེ་
དག་མར་བླངས་རྗེས་ལག་གི་གཅུས་སྐམ་དེ་འཁོར་རྟེན་གཅུས་ཕུར་སྟེང་དུ་བསྐོན། ཁོས་
གཡོ་སྒུལ་ཅུང་བྱས་པ་ན་གཅུས་སྐམ་དེ་མར་ཤུད་སོང་བས། ཅུང་མ་འགོར་བར་ཁོའི་ལག་
པའི་སྒལ་གཞུང་ནས་ཁྲག་ནག་རིང་པོ་ཞིག་མར་བཞུར་ཡོང་། ཁོམ་གྱིས་རྨ་ཁ་ལ་གཅིག་
བལྟས། ཁྲག་རྒྱུན་དེ་རྨ་ཁ་ལས་དལ་བྲེལ་སྙོམས་པོས་བཞུར་ནས་འཕྲུལ་སྣུམ་དང་འཕྲད་
ཅིང་། དེ་ནས་འཕྲུལ་སྣུམ་དང་ལྷན་དུ་སླ་ངའི་ནང་དུ་བབས།
ཁ་སེ་ཡིས་“ ཨ་ཁ། དེ་ཧ་ཅང་འགྲིག་མ་སོང་། ངས་ཁྱོད་ལ་དེ་ལས་རོགས་བྱས་ནས་ཁྱོད་
ཀྱིས་རྨ་ཁ་གཅུད་ན་ག་འདྲ་འདུག” ཅེས་བཤད།
º ག་ལ་དགོས། ངས་རང་ཉིད་ལ་རྨ་ཁ་ཞིག་མ་བཏོད་པར་རླངས་འཁོར་ཞིག་ཞིག་གསོ་
བྱས་མྱོང་མེད། ད་ལྟ་རྨ་ཁ་བཏོད་སོང་བས་ད་ནི་སེམས་ཁྲལ་བྱེད་དགོས་ས་མེད།” ཁོས་
གཅུས་སྐམ་དེ་ཡང་བསྐྱར་གཅུས་ཕུར་སྟེང་དུ་བསྐོན་ནས་“ཚེས་དབྱིབས་གཅུས་སྐམ་ཞིག་
ཡོད་ན་ཨང་། ཞེས་བཤད། དེ་ནས་གཅུས་ཕུར་ལྷོད་པའི་བར་དུ་གཅུས་སྐམ་དེར་ཁུ་ཚུར་
གྱིས་བརྡབས། ཁོས་གཅུས་ཕུར་དེ་དག་མར་བླངས་རྗེས་སླ་ངའི་གཅུས་ཕུར་དང་ལྷན་དུ་སླ་
ངའི་ནང་དུ་བཞག་ཅིང་། དེ་དག་གི་འགྲམ་དུ་གཟེར་མ་རྩེ་གཉིས་མ་རྣམས་བཞག ཁོས་
འཁོར་རྟེན་གཅུས་ཕུར་རྣམས་ལྷོད་རྗེས། སྲུབ་མདའ་མར་བླངས་ཡོང་ཞིང་། དེ་ནས་
སྲུབ་མདའ་དང་སྦྲེལ་རྒྱུག་གཉིས་ཀ་ཡང་སླ་ངའི་ནང་དུ་བཞག ·དཀོན་མཆོག་མཁྱེན།
ད་དེ་རེད། ཁོས་གཟུགས་པོ་དགྱེ་གུག་བྱེད་བཞིན་རླངས་འཁོར་འོག་ནས་ཕྱིར་ནུར་ཡོང་
ཞིང་། འཁོར་རྟེན་སླ་ང་ཡང་ཁོ་དང་ལྷན་དུ་ཕྱིར་དྲུད་ཡོང་། ཁོས་རང་ཉིད་ཀྱི་ལག་པ་རྩྭ་
རས་དུམ་བུ་ཞིག་གི་སྟེང་དུ་ཕྱིས་རྗེས་རྨ་ཁ་ལ་ལྟ་ཞིབ་བྱེད་བཞིན་ལྟས་ངན། འདི་འདྲའི་
ཁྲག་མང་པོ་ཞིག་བཞུར་གྱིན་འདུག མི་སྐྱོན། ཁྲག་གཅོད་སྟངས་ངས་ཤེས།" ཞེས་བཤད་
ཅིང་། དེ་ནས་ཁོས་ས་སྟེང་དུ་གཅིན་པ་ཞིག་བཏང་རྗེས། གཅིན་ཤུལ་གྱི་འདམ་བག་སྤར་
མོ་གང་ཡར་བླངས་ནས་རྨ་ཁའི་སྟེང་དུ་བྱུགས། ཁྲག་རྒྱུན་དེ་ཅུང་ཙམ་རིང་ལ་ཟགས་
རྗེས་བཞུར་མཚམས་ཆད། ཥོམ་གྱིས་"འཇིག་རྟེན་སྟེང་གི་ཁྲག་གཅོད་བྱེད་ལེགས་ཤོས་དེ་
རེད ཅེས་བཤད།
ཁ་སེ་ཡིས་སྡོམ་འབུའི་སྡོམ་ཐག་གིས་ཀྱང་ཁྲག་གཅོད་ནུས།" ཞེས་བཤད།
"དེ་རེད། འོན་ཀྱང་། འདི་གར་སྡོམ་དྲ་མེད་ལ། གཅིན་པ་ག་དུས་དགོས་ནའང་ཡོད་
པ་རེད།" ཋོམ་རླངས་འཁོར་གྱི་འབབ་སྟེགས་རྐང་གདན་སྟེང་དུ་བསྡད་ནས་འཁོར་རྟེན་
ཆག་པོ་དེ་ལ་ལྟ་ཞིབ་བྱས། "ད་ལྟ་ང་ཚོ་ལ་རླངས་འཁོར་ཌོ་ཇེ་25རྟགས་ཅན་པོའི་སྦྲེལ་
རྒྱུག་རྙིང་པ་དང་ལྕགས་བཙིར་རེ་རྙེད་རྒྱུ་ན། གཅིག་བྱས་ན་ང་ཚོས་རླངས་འཁོར་འདི་
ཡང་བསྐྱར་འགུལ་དུ་འཇུག་ཐུབ་སྲིད། ད་ལྟ་ཨལ་ཐག་རིང་ཞིག་ལ་ཐོན་ཡོད་རྒྱུ་རེད།
ད་ལྟ་བརྡ་ཁྱབ་སྒོ་པང་གི་གྲིབ་མའི་རིང་ཚད་ལ་དབྱིན་ཁྲེ་དྲུག་ཅུ་ཙམ་གདའ། ཕྱི་
དྲོའི་དུས་ཚོད་དལ་མོ་དལ་མོས་བཞུད། ཁ་སེ་རྐང་གདན་གྱི་སྟེང་དུ་བསྡད་ནས་མིག་
ཟུང་གིས་ནུབ་ཕྱོགས་སུ་བལྟས་ནས་“ང་ཚོ་མི་འགྱངས་པར་རི་བོ་མཐོན་པོ་དག་གི་ཁྲོད་
དུ་སླེབས་རྒྱུ་རེད།” ཅེས་བཤད་རྗེས། ཡུད་ཙམ་རིང་ལ་ཁུ་སིམ་མེར་བསྡད་ཅིང་། དེ་ནས་
“ཁོམ།” ཞེས་བཤད།
"ཅི་རེད།"
མ། ངས་གཞུང་ལམ་འདིའི་སྟེང་དུ་འགྲོ་བཞིན་པའི་རླངས་འཁོར་ཚང་མར་ལྟད་
མོར་བལྟས་པ་ཡིན། ང་ཚོས་རྗེས་ལ་བཞག་པའི་རླངས་འཁོར་དང་ང་ཚོ་རྗེས་ལ་འཇོག་
མཁན་གྱི་རླངས་འཁོར་ཚང་མར་བལྟས་པ་ཡིན། ངས་ཚང་མ་རྩིས་ཞིབ་བྱས་པ་ཡིན།
"ཅི་ཞིག་རྩིས་ཞིབ་བྱས་པ་ཡིན།”
ཁཱོམ། ང་ཚོ་དང་འདྲ་བའི་ཁྱིམ་ཚང་བརྒྱ་ཕྲག་མང་པོ་ནུབ་ཕྱོགས་སུ་འགྲོ་བཞིན་
འདུག་མོད། འོན་ཀྱང་། ངས་མཐོང་བ་ལྟར་ན། དེའི་ནང་ནས་ཤར་ཕྱོགས་སུ་འགྲོ་མཁན་
གཅིག་ཀྱང་མི་འདུག ཁྱིམ་ཚང་བརྒྱ་ཕྲག་མང་པོ་ནུབ་ཕྱོགས་སུ་འགྲོ་བཞིན་འདུག ཁྱོད་
ཀྱིས་དེ་ཐད་ལ་དོ་སྣང་བྱུང་སོང་ངམ།
བྱུང་སོང་། དེར་དོ་སྣང་བྱུང་སོང་།
"ཅི་ཞིག་ཡིན་ནམ། འདི་ནི་ཕལ་ཆེར་ཚང་མ་དམག་དཔུང་ཞིག་ལས་འབྲོ་བཞིན་པ་
འདྲ། ཕལ་ཆེར་རྒྱལ་ཁམས་ཧྲིལ་པོ་གནས་སྤོ་བྱེད་བཞིན་པ་ལྟ་བུར་སྣང་།
ཋོམ་གྱིས་རེད་ཡ། རྒྱལ་ཁབ་ཧྲིལ་པོ་གནས་སྤོ་བྱེད་བཞིན་འདུག་ལ། ང་ཚོ་ཡང་
གནས་སྤོ་བྱེད་བཞིན་ཡོད།" ཅེས་བཤད།
"ང་ཚོ་འདིར་ཡོད་ཚང་མ་དང་། དེ་མིན་ནུབ་ཕྱོགས་སུ་འགྲོ་བཞིན་པ་ཚང་མར་གལ་
སྲིད་ལས་ཀ་མ་རྙེད་པ་ཡིན་ན། ད་ཅི་བྱའམ
ཁོམ་གྱིས་ངར་སྐད་དང་བཅས་དེ་སུས་ཤེས། དེ་ངས་ཇི་ལྟར་ཤེས། ང་ནི་གོམ་པ་རེ་རེ་
བཞིན་སྤོས་ནས་མདུན་དུ་འགྲོ་བཞིན་པ་ཙམ་ཡིན། ངས་མག་ལེ་སི་ཋིར་བཙོན་ཁང་ནས་
ཀྱང་དེ་ལྟར་བྱས་པ་ཡིན། བཙོན་ཤག་ནང་དུ་ཡར་འཛུལ་མར་འབུད་དང༌། སྤྱི་ཐབ་ཏུ་ཡར་
འཛུལ་མར་འབུད་ཀྱིས་དུས་ཚོད་བཏང་བ་ཡིན། སྟོན་པ་ཡེ་ཤུ། ངས་ཕྱི་ལོགས་སུ་སླེབས་
དུས་ཅུང་མི་འདྲ་བ་ཡིན་རྒྱུ་རེད་བསམ་ཡོད། བཙོན་ཁང་ནང་དུ་ཡོད་དུས་བསམ་བློ་རྩ་
བ་ནས་གཏོང་མི་རུང་ཞིང་། གལ་ཏེ་བསམ་བློ་བཏང་བ་ཡིན་ན་ཁྱོད་རང་སྨྱོན་པ་ཆགས་རྒྱུ་
རེད། ད་ལྟ་ཡང་བསམ་བློ་དེ་འདྲ་ཐག་རིང་ལ་གཏོང་མི་རུང་། ཅེས་བཤད་ཅིང་། དེ་ནས་
ཁོ་ཁ་སེ་ལ་ཁ་འཁོར་ནས་“ད་ལྟ་འཁོར་རྟེན་འདི་ཆག་པ་རེད། ང་ཚོས་འདི་ཆག་རྒྱུ་ཡིན་
པ་མ་ཤེས་པའི་རྐྱེན་གྱིས་ང་ཚོས་དེ་ཐད་ལ་སེམས་ཁྲལ་བྱས་མེད། ད་ལྟ་འདི་ཆག་ཡོད་
དུས། ང་ཚོས་འདི་ཞིག་གསོ་བྱེད་རྒྱུ་དེ་རེད། སྟོན་པ་ཡེ་ཤུ། དོན་དག་ཅི་ཞིག་ཡིན་རུང་
འདི་དང་གཅིག་མཚུངས་རེད། ངས་དོན་དག་ད་རུང་མ་བྱུང་བ་ཞིག་གི་ཐད་ལ་སེམས་
ཁུར་བྱེད་རྒྱུ་མིན། ངས་དེ་ལྟར་བྱེད་མི་ཐུབ། འདིའི་ལྕགས་རྡོག་ཆུང་ཆུང་འདི་དང་ལྕགས་
བཙིར་འདི་གཉིས། འདི་གཉིས་མཐོང་གི་འདུག་གམ། ཁྱོད་ཀྱིས་མཐོང་གི་འདུག་གམ། ད་
ལྟ་ངའི་ཀླད་པའི་ནང་དུ་ཡོད་པ་ནི་ལྟས་ངན་འདི་གཉིས་ཁོ་ན་ཡིན། ད་ལྟ་ཨལ་གང་ཞིག་
ཏུ་སླེབས་ཡོད་དམ
ཁ་སེ་ཡིས་ཡ། ཋོམ། ཉོན་དང་། ཇི་འདྲའི་ལྟས་ངན་ལ་ཨང་། ཚེ་ཟད་ཁྱོད་ལ་གླེང་མོལ་
བྱེད་སླ་བ་ཞིག་ཅི་ཡང་མི་འདུག་ཅེས་བཤད།
ཥོམ་གྱིས་ཁོའི་ལག་པའི་རྒྱབ་ཀྱི་འདམ་བག་དེ་བཀོག་ནས་ཐང་ལ་གཡུགས། རྨའི་
མཐའ་སྐོར་དུ་འདམ་རྫབ་ཀྱི་ཐིག་རིས་ཤིག་བབས་འདུག ཁོས་ཆོས་དཔོན་གྱི་ཕྱོགས་སུ་
བལྟས་ནས་“ཁྱོད་རང་གིས་གཏམ་བཤད་ཅིག་སྤེལ་ན་འདོད་ཀྱི་ཡོད་ས་རེད།" ཅེས་བཤད་
ཅིང་། དེ་ནས་མུ་མཐུད་དུ་ཡ། དེས་ན་ཤོད་དང་། ང་ཡང་གཏམ་བཤད་ལ་ཉན་རྒྱུར་དགའ།
བཙོན་དཔོན་གྱིས་རྒྱུན་པར་གཏམ་བཤད་སྤེལ་མྱོང་ལ། དེས་ང་ཚོར་གནོད་འཚེ་ནི་མི་
གཏོང་། ཁོས་གཏམ་བཤད་སྤེལ་གྱིན་སྤེལ་གྱིན་ངར་ལངས་རྒྱུ་འདྲ་ཡོད། ཡ། ཁྱོད་ཀྱིས་
གཏམ་བཤད་ཅི་ཞིག་སྤེལ་བསམ་གྱི་ཡོད།" ཅེས་བཤད།
ཁ་སེ་ཡིས་ཚིགས་འབུར་གྱིས་གང་བའི་རང་ཉིད་ཀྱི་མཛུབ་མོ་རིང་པོ་ཁག་འཕུར་
འཕུར་བྱས། "ཕྱི་ལོགས་སུ་དོན་དག་མང་པོ་ཞིག་འབྱུང་གི་འདུག་ལ། ཡུལ་མི་ཚོས་དོན་
དག་མང་པོ་ཞིག་སྒྲུབ་ཀྱི་འདུག ཡུལ་མི་ཚོས་ཁྱོད་ཀྱིས་བཤད་པ་ལྟར་གོམ་པ་རེ་རེ་བཞིན་
སྤོས་ནས་མདུན་དུ་འགྲོ་ཡི་འདུག་མོད། འོན་ཀྱང་། ཁྱོད་ཀྱིས་བཤད་པ་ལྟར། ཁོ་ཚོས་རང་
ཉིད་གང་དུ་འགྲོ་ཡི་ཡོད་མེད་ཐད་བསམ་བློ་གཏོང་གི་མེད། འོན་ཀྱང་། ཁོ་ཚོ་ཚང་མའི་
གོམ་པ་སྤོ་ཕྱོགས་གཅིག་རེད། དེ་ཚང་མ་གཅིག་མཚུངས་རེད། གལ་སྲིད་རྣ་བ་གཏད་
ནས་ཉན་ན་ཁྱོད་ཀྱིས་འགུལ་སྐྱོད་ཀྱི་སྒྲ་དང་། བྲོས་བྱོལ་གྱི་སྒྲ། ཚག་སྒྲ། མི་བཟོད་པའི་
སྒྲ་བཅས་ཐོས་ཐུབ། ཡུལ་མི་ཚོས་ཅི་ཞིག་སྒྲུབ་བཞིན་པ་དང་། དེའི་དབང་གིས་དོན་
དག་ཅི་ཞིག་འབྱུང་རྒྱུ་ཡིན་པ་སོགས་ནི་ད་དུང་སུ་ཞིག་གིས་ཀྱང་ཤེས་ཀྱི་མེད། ཡུལ་མི་
ཚང་མས་རང་ཉིད་ཀྱི་ཞིང་ས་ཁེར་རྐྱང་དུ་བསྐྱུར་ནས་ཚང་མ་ནུབ་རྒྱུད་དུ་འགྲོ་བཞིན་
པ་འདིར་མཇུག་འབྲས་ངེས་ཅན་ཞིག་ཡོང་གི་རེད་ལ། མཇུག་འབྲས་དེས་རྒྱལ་ཁབ་ཧྲིལ་
པོར་འགྱུར་ལྡོག་གཏོང་གི་རེད།”
ཁཱོམ་གྱིས་“ང་ནི་ད་དུང་ཡང་གོམ་པ་རེ་རེ་བཞིན་སྤོས་ནས་འགྲོ་བཞིན་ཡོད། ཅེས་
བཤད།
དེ་རེད། འོན་ཀྱང་། ཁྱོད་རང་གི་མདུན་དུ་བར་བཅད་ར་བ་ཞིག་ཡོད་ཚེ། ཁྱོད་ནི་དེའི་
སྟེང་དུ་འགོས་ནས་འགྲོ་རྒྱུ་རེད།
་་་ཁྲོམ་གྱིས་སྟེང་དུ་འགོ་དགོས་སའི་ར་བ་ཞིག་དང་འཕྲད་ཚེ་ང་སྟེང་དུ་འགོ་ངེས།
ཞེས་ལན་བཏབ།
ཁ་སེ་ཡིས་ཤུ་རིང་ཞིག་འཐེན་དེ་ནི་ཐབས་ཤེས་ཡག་ཤོས་རེད། དེར་ང་ཡང་མོས་
མཐུན་མི་བྱེད་ཀ་མེད་རེད། འོན་ཀྱང་། འཇིག་རྟེན་འདིར་ཅུང་རིགས་མི་འདྲ་བའི་མི་སྐོར་
ཞིག་ཡོད་པ་རེད། ང་དང་ང་འདྲའི་མི་སྐོར་ཞིག ད་དུང་བསླངས་ཀྱང་བསླངས་མེད་པའི་
ར་བའི་སྟེང་དུ་འགོ་བཞིན་ཡོད་ལ། དེ་ཐད་ལ་བསམ་བློ་དབང་མེད་དུ་ཤོར་འགྲོ"
ཁྲོམ་གྱིས་ཕ་གི་དེ་ཨལ་ཡོང་བཞིན་པ་ཨེ་རེད་དམ།”ཞེས་དྲིས།
"རེད། ཡིན་པ་འདྲ།”
ཁོམ་ཡར་ལངས་ནས། སྦྲེལ་རྒྱུག་དང་འཁོར་རྟེན་གྱི་ལྷུ་ལག་ཕྱེད་གཉིས་ཀ་རྩྭ་ཁུག་
ཅིག་གི་ནང་དུ་གཅུད་ནས་ལྷུ་ལག་འདི་དང་གཅིག་པ་གཅིག་རྐྱང་ཞིག་ཡིན་དགོས།་
ཞེས་བཤད།
དོས་འཁོར་ལམ་འགྲམ་དུ་བསྡད་བྱུང་ལ། ཨལ་གྱིས་སྒེའུ་ཁུང་ལས་མགོ་བོ་ཕྱིར་
བསྲིངས།
ཁཱོམ་གྱིས་“ཁྱོད་རང་ཧ་ཅང་འགོར་སོང་ཨ། ག་ཚོད་ཐག་རིང་དུ་ཕྱིན་པ་ཡིན་ནམ
ཞེས་བཤད།
ཨལ་གྱིས་ཤུ་རིང་ཞིག་འཐེན་བཞིན་“སྦྲེལ་རྒྱུག་མར་ལེན་ཐུབ་སོང་ངམ།” ཞེས་དྲིས།
ཁོམ་གྱིས་རྩྭ་ཁུག་ཡར་བཀྱགས་ནས་"ཐུབ་སོང་། ལྕགས་བཙིར་ཆག་འདུག ཅེས་
བཤད།
ཨལ་གྱིས་དེ་ངའི་ནོར་འཁྲུལ་མིན་ཨ ཞེས་བཤད།
"མ་རེད། ཁྱོད་ཀྱིས་ཁྱིམ་མི་ཚོ་གང་དུ་བསྐྱལ་སོང་བ་ཡིན།
ཨལ་གྱིས་"ང་ཚོ་དངོས་གནས་ཟང་ཟིང་ལང་ལོང་ཆགས་སོང་། ཐོག་མར་ཨ་ཕྱི་ཡིས་
འུར་ཟིང་བསླངས་སོང་ལ། དེས་རོ་སི་ཤ་རོན་ལ་འུར་ཟིང་སློང་དུ་བཅུག་སོང་། རོ་སི་ཤ་
རོན་གྱིས་མགོ་བོ་མལ་གདན་འོག་ཏུ་བཅུག་ནས་ངུ་ཅོར་བྱས། འོན་ཀྱང་། ཨ་ཕྱི་ནི་ཟླ་འོད་
འོག་གི་རྔོན་ཁྱི་དང་འདྲ་བར་ལུས་པོ་མདུན་རྒྱབ་ཏུ་དགྱེ་བཞིན་ངུ་ཟུག་བྱས་སོང་། བལྟས་
ཡོང་ན་ཨ་ཕྱི་འདི་སེམས་ཁམས་ཐང་ཐང་མིན་པ་འདྲ། ཁོ་མོ་ནི་ཕྲུ་གུ་ཞིག་དང་འདྲ་བར་
སུ་ལའང་སྐད་ཆ་མི་བཤད་ལ། སུ་ཞིག་ཀྱང་ངོས་ཟིན་གྱི་མེད་པ་འདྲ། ཁོ་མོས་ཨ་མེས་ལ་
གཅིག་བཤད་བཞིན་པ་ལྟ་བུར་སྣང་།” ཞེས་བཤད།
ཥོམ་གྱིས་“་ཁྱོད་ཀྱིས་ཁོ་ཚོ་གང་དུ་བཞག་པ་ཡིན། ཞེས་ཨུ་ཚུགས་ཀྱིས་དྲིས།
"ཨུན། ང་ཚོ་སྒར་ཞིག་ལ་སླེབས་སོང་། དེ་གར་གྲིབ་བསིལ་ཡོད་ལ་ཆུ་སྦུག་ཀྱང་འདུག
དེ་ལ་འདུག་ན་ཉིན་རེར་སྒོར་རེ་དགོས་ཀྱི་འདུག འོན་ཀྱང་། ཚང་མ་ཐང་ཆད་ནས་ཨུ་
ཐུག་ཐབས་ཟད་ཀྱི་གནས་སུ་ལྷུང་འདུག་པས། དེ་གར་བསྡད་པ་ཡིན། ཨ་མས་ཟེར་ན་
ཨ་ཕྱི་ཐང་ཆད་ནས་ཟུངས་ཟད་འདུག་པས། དེ་གར་འདུག་དགོས་ཟེར། ཝིལ་སོན་ཚང་གི་
རས་གུར་ཕུབ་ཡོད་ལ། ངེད་ཚང་གི་རས་རྒོད་ཀྱང་གུར་གྱི་ཚུལ་དུ་ཕུབ་ཡོད། ངས་བལྟས་
ན་ཨ་ཕྱི་སྨྱོ་རྒྱུ་ཡིན་པ་འདྲ།”
ཥོམ་གྱིས་ནུབ་ཕྱོགས་སུ་དམའ་སར་འབབ་བཞིན་པའི་ཉི་མར་བལྟས་ནས་" ཁ་སེ།
རླངས་འཁོར་གྱི་རྩ་ནས་མི་གཅིག་འདུག་དགོས་རྒྱུ་རེད་མ་གཏོགས་ཕྱིར་སླེབས་དུས་འདི་
ནི་རྟ་རོ་བཞིན་བཏོགས་ནས་ཚར་རྒྱུ་རེད། ཁྱོད་ཤུལ་དུ་འདུག་ཐུབ་བམ།” ཞེས་བཤད།
‘ལོས་ཐུབ། ང་འདུག་ཡ།
ཨལ་གྱིས་འདུག་སྟེགས་ལས་ཤོག་ཁུག་ཅིག་བླངས་ཡོང་ནས་འདི་ན་ཨ་མས་བསྐུར་
བའི་བག་ལེབ་དང་ཤ་ཡོད། འདིར་ངས་ཆུ་ཆུ་སྣོད་གང་འཁྱེར་ཡོང་ཡོད།" ཅེས་བཤད།
ཁ་སེ་ཡིས་ཁོ་མོས་སུ་གཅིག་ཀྱང་སེམས་ནས་མི་བརྗེད། ཅེས་བཤད།
ཥོམ་ཨལ་གྱི་འགྲམ་དུ་ཕྱིན་ནས་“ཡ། ང་ཚོ་གང་མགྱོགས་མགྱོགས་ཀྱིས་ཕྱིར་ཡོང་
ཐབས་བྱེད། འོན་ཀྱང་། ག་ཚོད་འགོར་རྒྱུ་ཡིན་པ་བཤད་ཚོད་མི་ཐིག” ཅེས་བཤད།
"ངས་འདི་གར་སྒུག་འདུག"
"ཡ་ཡ། ཁྱོད་ཀྱིས་རང་ཉིད་ལ་གཏམ་བཤད་སྤེལ་གྱི་མ་འདུག་ཨ། ཡ། ད་འགྲོ། ཨལ།
དོས་འཁོར་དེ་ཕྱི་དྲོའི་ཉི་འོད་འོག་ནས་དལ་མོས་འགུལ། ཋོམ་གྱིས་ཁོ་མི་ཡག་པོ་ཞིག་
རེད། ཁོས་རྒྱུན་པར་དོན་དག་མང་པོའི་སྟེང་དུ་བསམ་གཞིག་བྱས་ནས་བསྡད་ཡོད།” ཅེས་
བཤད།
" ཨོ། དེ་ཡིན་རྒྱུ་རེད། ཆོས་དཔོན་ཞིག་ཡིན་ན་དེ་འདྲ་ཡིན་དགོས་རྒྱུ་རེད། སྡོང་པོ་
ཞིག་གི་འོག་ཏུ་ཞག་སྒར་རྒྱག་པར་སྒོར་ཟུར་ལྔ་དགོས་པའི་རྐྱེན་གྱིས། ཨ་ཕ་ཁོང་ཁྲོ་
ལངས་ནས་འགད་གྲབས་བྱས། ཁོས་བལྟས་ན་འདི་ནི་ཧ་ཅང་གནས་ལུགས་དང་མི་མཐུན་
པ་ཞིག་ཡིན་པས། ཁོ་རང་ཕར་འགྲོ་ཚུར་འགྲོ་བྱེད་བཞིན་སྡིགས་དམོད་གཏོང་ཞིང་། ད་
དུང་ཅུང་མ་འགོར་བར་མི་འདི་ཚོས་མཁའ་དབུགས་ཀྱང་ལྕགས་ཀྲིན་ཆུང་ཆུང་རེ་བྱས་
ཏེ་བཙོང་ཐབས་བྱེད་རྒྱུ་རེད་ཟེར། འོན་ཀྱང་། ཨ་མས་ཨ་ཕྱིའི་དོན་དུ་ང་ཚོ་གྲིབ་བསིལ་
དང་འཐུང་ཆུ་ཡོད་སར་འདུག་དགོས་ཟེར།" དོས་འཁོར་དེ་གཞུང་ལམ་སྟེང་དུ་ཁྲོབ་
སྒྲ་དང་བཅས་འགྲོ་ཞིང་། ད་ལྟ་སྟེང་གི་དོས་ཕུང་ཕབ་ཟིན་པའི་རྐྱེན་གྱིས། དོས་འཁོར་
འདིའི་ཆ་ཤས་རེ་རེ་ནས་ཁྲོབ་སྒྲ་དང་རྡེབ་སྒྲ་གྲག་ལ། གཞུག་སྒམ་གྱི་འགྲམ་སྐྱོར་དང་བཟོ་
བཅོས་བརྒྱབ་པའི་འཁོར་ཕུང་བཅས་ཀྱིས་ཁྲོབ་སྒྲ་སྒྲོག དོས་འཁོར་འདི་ད་ལྟ་ཡང་ཞིང་
མགྱོགས། ཨལ་གྱིས་མྱུར་ཚད་ཆུ་ཚོད་རེར་ལེ་དབར་སུམ་ཅུ་སོ་བརྒྱད་བར་དེད་པས་སྒུལ་
འཕྲུལ་གྱི་ལྡིར་སྒྲ་ལྷང་ལྷང་དུ་གྲག་ལ། མགོ་སྒམ་གྱི་མཐིལ་གཅལ་གྱི་གས་སྲུབས་ལས་
བུད་སྣུམ་བསྲེགས་པའི་དུ་བ་སྔོ་སོབ་སོབ་རེ་མཆེད་ཡོང་།།
ཁོམ་གྱིས་“ཅུང་དལ་མོ་བྱོས། དེ་མ་གཏོགས་ཁྱོད་ཀྱིས་འཁོར་མདའི་ཁེབས་པང་བར་
དུ་བསྲེགས་ནས་འགྲོ་རྒྱུ་རེད། ཨ་ཕྱི་ལ་ཅི་ཞིག་བྱུང་བ་རེད།" ཞེས་བཤད།
ངས་མི་ཤེས། ཁྱོད་ཀྱིས་ཤེས་གསལ་ལྟར། འདས་པའི་ཉིན་ཤས་རིང་ལ་ཨ་ཕྱི་ནི་དྲན་
མེད་ཚོར་མེད་ལྟར་སུ་ལའང་སྐད་ཆ་མི་བཤད་མོད། ད་ལྟ་ཁོ་མོས་ངར་སྐད་ཤུགས་དྲག་
འདོན་གྱི་འདུག འོན་ཀྱང་། ཁོ་མོས་ངར་སྐད་འདོན་ས་ནི་ཨ་མེས་རེད། ཁོ་མོས་ཁོའི་སྟེང་
དུ་ངར་སྐད་འདོན་ཞིང་། དེ་མཐོང་དུས་ཅུང་འཇིགས་ཡེར་བ་ཞིག་རེད། ཁོ་མོས་དེ་ལྟར་
བྱེད་སྐབས། ང་ཚོའི་མིག་ལམ་དུའང་ཨ་མེས་མ་གྲོངས་གོང་གི་རྣམ་པ་སྟེ། ཁྲེལ་མིག་
གིས་ཁོ་མོར་ཅེར་ནས་བསམ་བློ་ལོག་པར་གཏོང་བཞིན་ཁྲེལ་འཛུམ་སྟོན་པའི་རྣམ་པ་དེ་
ཤར་ཡོང་། ཁོ་མོས་ཁོ་དེ་གར་ཡོད་པ་མཐོང་ཐུབ་པ་དང་འདྲ་ལ། ཁོ་མོས་ཁོ་རང་ཁོང་ཁྲོ་
སློང་གི་ཡོད་པ་དང་འདྲ། དེ་རིང་ལ་མཚོན་ན། ཨ་ཕས་ཁྱོད་ཀྱི་ལག་ཏུ་སྒོར་མོ་ཉི་ཤུ་བཞག་
སོང་མོད། དོན་དུ་ཁྱོད་ལ་ག་ཚོད་དགོས་མིན་ཁོས་ཤེས་ཀྱང་ཤེས་ཀྱི་མེད། ཨ་མ་དེ་རིང་
ཁོའི་ཁ་གཏད་དུ་ལངས་པ་དེ་འདྲ་ཞིག་སྔོན་ཆད་མཐོང་མྱོང་ཡོད་དམ།"
"དེ་འདྲ་ཞིག་དྲན་པའི་ཡུལ་ན་མི་འདུག ང་བཟང་བཙོན་དུ་གློད་པའི་དུས་ཚོད་ཏག་
ཏག་ཅིག་ལ་འཁེལ་འདུག་ཨ། ང་རང་བཙོན་ཁང་དུ་ཡོད་དུས། བཙོན་གྲོལ་ཐོབ་ཚེ་ངལ་
གསོ་ལྷོད་ལྷོད་བྱས་ཏེ་ཞོགས་པ་འཕྱི་བོར་ལངས་ནས། ཟ་མ་གང་འདོད་བཟའ་དགོས་
བསམ་ཡོད་ལ། དགོང་མོ་ཞབས་བྲོ་འཁྲབ་ཏུ་སོང་ནས་ཞོར་དུ་ཕོ་ཉུལ་བྱེད་དགོས་བསམ་
ཡོད། འོན་ཀྱང་། ལྟོས་དང་། འདིར་ང་ལ་དེ་དག་གཅིག་ཀྱང་སྒྲུབ་པའི་དུས་ཚོད་མི་འདུག
ཨལ་གྱིས་“ཨོ། ངས་དྲན་པ་བརྗེད་འདུག ཨ་མས་ཁྱོད་ལ་སྐད་ཅིག་བསྐུར་ཡོད། ཁོ་
མོས་ཁྱོད་ཀྱིས་ཆང་རག་ཐིགས་པ་ཙམ་ཡང་མ་འཐུང་ཟེར་ལ། གཞན་ལ་ཁ་རྩོད་དང་རྒྱག་
རེས་གཏན་ནས་ཤོར་དུ་མ་འཇུག་མ་གཏོགས་ཁོ་ཚོས་ཁྱོད་རང་ཕྱིར་བཙོན་དུ་འཇུག་གི་
རེད་ཅེས་ཟེར་གྱི་འདུག" ཅེས་བཤད།
ཁྲོམ་གྱིས་“ངས་ཁོ་མོར་དཀའ་ལས་མ་གཏད་རུང་ཁོ་མོར་དཀའ་ཚེགས་སེམས་ཁུར་
གང་དགོས་ཤིག་འདུག་ཨ།" ཞེས་བཤད།
ཨུན། འོན་ཀྱང་། སྦི་རག་ཆང་ཕོར་གཅིག་གཉིས་ཤིག་འཐུང་ན་སྐྱོན་ཡོད་རྒྱུ་མ་རེད།
ངས་སྦི་རག་དྲན་ནས་ཤི་གྲབས་བྱེད་ཀྱི་འདུག་
ཁོམ་གྱིས་དེ་མི་ཤེས་ཡ། གལ་སྲིད་ང་ཚོས་སྦི་རག་ཉོས་པ་ཡིན་ན་ཨ་ཕས་སྨྱོ་བཤད་
ལུང་པ་གང་རྒྱག་ངེས་ཡིན ཞེས་བཤད།
"ཨུན། ཋོམ། ང་ལ་སྒོར་མོ་དྲུག་ཡོད། འདིས་འུ་གཉིས་ལ་སྦི་རག་ཆང་ཕོར་འགའ་རེ་
ཉོ་ཐུབ་ལ། དེ་ནས་ཡག་པོ་ཞིག་རྩེ་ན་ག་འདྲ་འདུག ང་ལ་སྒོར་མོ་དྲུག་ཡོད་པ་འདི་སུས་
ཀྱང་ཤེས་མེད། དཀོན་མཆོག ངེད་གཉིས་ཀྱིས་རྩེད་མོ་ཡག་ཐག་ཆོད་ཅིག་རྩེས་ན་འགྲིག
ཋོམ་གྱིས་“ཁྱོད་རང་གི་སྒོར་མོ་ཉར་སྡོད། ང་ཚོ་རྒྱ་མཚོའི་ཁ་རུ་སླེབས་ཚེ། ངེད་གཉིས་
ཀྱིས་སྒོར་མོ་དེ་དག་འཁྱེར་ནས་སྨྱོ་རྩེད་གཟའ་རྩེད་ཅིག་བྱེད། གཅིག་བྱས་ན་ང་ཚོས་ལས་
ཀ་ལས་ཀྱི་ཡོད་དུས ཞེས་ཟེར་བཞིན་ཁོ་འདུག་སྟེགས་སྟེང་ནས་ཚུར་འཁོར། ངས་ཁྱོད་
རང་སྨྱོ་རྩེད་བྱེད་མཁན་གྱི་རིགས་དེ་རེད་བསམ་མ་བྱུང་། ཁྱོད་ཀྱིས་ཁ་ནང་ནས་བཤད་པ་
ཙམ་རེད་བསམ་སོང་།
རེད་ཡ། ངས་འདི་གར་སུ་གཅིག་ཀྱང་ངོ་མི་ཤེས། འོན་ཀྱང་། གལ་སྲིད་འདི་ཕྱོགས་སུ་
འགྲོ་འདུག་མང་ན། མཐའ་མར་གཉེན་སྒྲིག་བྱེད་ས་ཞིག་རྙེད་ཀྱང་སྲིད། ང་ཚོ་ཁ་ལི་ཧྥོར་
ནེ་ཡ་མངའ་སྡེ་རུ་སླེབས་ཚེ། ང་ཚོ་ལ་རྩེད་ཁོམ་གང་འདོད་ཡོད་པ་རེད།"
ཁཱོམ་གྱིས་"དེ་འདྲ་ཞིག་ཡིན་པར་སྨོན།” ཞེས་བཤད།
"དེང་སང་ཁྱོད་རང་ཅི་ཞིག་ལའང་གདེང་ཚོད་མེད་པ་ཨེ་རེད།
“རེད། གང་ལའང་གདེང་ཚོད་མི་འདུག
"ཁྱོད་ཀྱིས་མི་དེ་བསད་པའི་རྗེས་སུ། དེ་ཁྱོད་ཀྱི་རྨི་ལམ་དུ་འཁོར་བ་ལྟ་བུ་དེ་འདྲ་བྱུང་
མྱོང་ཨེ་ཡོད། ཁྱོད་ལ་དེ་ཐད་དུ་སེམས་ཁུར་འདྲ་མེད་དམ།
་་མེད།"
‘ཨུན། ཁྱོད་ཀྱིས་དེ་ཐད་ལ་བསམ་བློ་ཙམ་ཡང་གཏོང་མྱོང་མེད་དམ།
"ལོས་ཡོད། ཁོ་རང་ཤི་སོང་བས་དེ་ཐད་ལ་ང་རང་ཡང་སེམས་པ་སྡུག
འོན་ཀྱང་། ཁྱོད་ཀྱིས་རང་ཉིད་ལ་ངན་ཁག་བཀལ་མྱོང་མེད་དམ།་
"མེད། ང་རང་བཙོན་དུ་བསྡད་པ་རེད། བཙོན་དུ་བསྡད་ནས་ཉེས་ཆད་འཁུར་བ་རེད།
"བཙོན་ཁང་ནང་དུ་ཧ་ཅང་སྡུག་པོ་ཨེ་རེད།”
ཋོམ་གྱིས་འཚེར་སྣང་དང་བཅས་“གང་ལྟར་ངས་རང་ཉིད་ཀྱི་ཉེས་ཁྲིམས་འཁུར་བ་
རེད་ལ། ད་ལྟ་དོན་དག་དེ་འདས་ཟིན་པ་རེད། ངས་འདས་དོན་དེ་ཡང་དང་ཡང་དུ་བསྐྱར་
ཟློས་བྱེད་མི་འདོད། མདུན་ཕྱོགས་སུ་གཙང་པོ་ཞིག་ཡོད་ཅིང་། གྲོང་རྡལ་དེ་དེའི་འགྲམ་དུ་
ཡོད། སྦྲེལ་རྒྱུག་དང་གཞན་པ་ཙག་གེ་ཙིག་གེ་དེ་ཚོ་ཨེ་རྙེད་བལྟ།" ཞེས་བཤད།
ཨལ་གྱིས་“ ཨ་མ་ཁྱོད་ལ་ལྷག་ཏུ་ཤ་ཚ། ཁྱོད་རང་བཙོན་དུ་སོང་བའི་སྐབས་སུ་ཁོ་
མོས་ཁྱོད་ཀྱི་དོན་དུ་མྱ་ངན་ཆེན་པོ་བྱས་སོང་། ཁོ་མོས་མྱ་ངན་ཚང་མ་ལྐོག་ནས་བྱས་
ཤིང་། ཚང་མས་མི་གོ་བ་བྱས་ཏེ་མགྲིན་པའི་གཏིང་རིམ་ཞིག་ནས་ངུ་ཤུམ་བྱེད་བཞིན་པ་
འདྲ། འོན་ཀྱང་། ཁོ་མོའི་སེམས་སུ་ཅི་ཞིག་ཡོད་པ་ང་ཚོ་ཚང་མས་ལོས་ཤེས།” ཞེས་བཤད།
ཁཱོམ་གྱིས་ཞྭ་མོ་མིག་ཐོག་ཏུ་དམའ་མོར་འཐེན་རྗེས་" ཡ། ཨལ། ང་ཚོས་བརྗོད་གཞི་
གཞན་པའི་སྟེང་དུ་གླེང་མོལ་འདྲ་བྱས་ན་མི་ཆོག་གམ།” ཞེས་བཤད།
ºངས་ཨ་མས་ཅི་ཞིག་བྱས་པ་དེ་ཁྱོད་ལ་བཤད་པ་ཙམ་ཡིན།”
ངས་ཤེས། དེ་ངས་ཤེས། འོན་ཀྱང་། ངས་དེའི་སྐོར་བཤད་ན་མི་འདོད། ད་སྐབས་ངས་
ནི་གོམ་པ་རེ་རེ་བཞིན་དུ་སྤོས་ནས་མདུན་ལ་འགྲོ་བ་ཙམ་ལས་གཞན་པ་མང་པོར་བསམ་
བློ་གཏོང་མི་འདོད།"
ཨལ་གྱིས་མ་ཉེས་ཁ་གཡོགས་ཐེབས་པའི་རྣམ་པ་དང་བཅས་འཇམ་ཅག་གེར་སོང་
ཞིང་། ཡུད་ཙམ་རྗེས་ནས་“ངས་ཁྱོད་ལ་དོན་དངོས་བཤད་ཐབས་བྱས་པ་ཙམ་ཡིན།” ཞེས་
བཤད།
ཥོམ་གྱིས་ཁོ་ལ་བལྟས་མོད། ཨལ་གྱིས་མིག་རྒྱང་མདུན་ཕྱོགས་སུ་འཕངས་ནས་བསྡད།
དོས་ཁལ་ལྕི་མོ་མེད་པའི་དོས་འཁོར་འདི་ད་ལྟ་བང་སྒྲ་དང་བཅས་རྒྱུག་བཞིན་གདའ། ཋོམ་
གྱིས་ཁ་མཆུ་རིང་པོ་དེ་སོ་སྟེང་དུ་ཡར་འཐེན་ནས་སྐད་དམའ་མོས་དགོད་ཞོར་དུ་དེ་ངས་
ཤེས། ཨལ། གཅིག་བྱས་ན་ང་ལ་བཙོན་ནད་ཕོག་ཡོད་སྲིད། ང་ལ་ཁོམ་ལོང་བྱུང་དུས་ཤིག་
ལ་ངས་ཁྱོད་ལ་དེ་སྐོར་བཤད། རེད་ཡ། དེ་ནི་ཁྱོད་ཀྱིས་ཤེས་རིན་ཡོད་པའི་དོན་དག་ཅིག་
ཡིན་ལ། ཅུང་ཁྱད་མཚར་འདྲ་ཞིག་ཀྱང་ཡིན། འོན་ཀྱང་། ད་སྐབས་ང་ལ་ཅུང་ཡ་མཚར་
པའི་བསམ་ཚུལ་ཞིག་ཡོད་པ་ནི། གནས་ཚུལ་དེ་གནས་སྐབས་རིང་ལ་བརྗེད་ཐབས་
བྱས་ན་ཡག་ཤོས་རེད་འདོད་ཀྱི་ཡོད། དུས་ཡུན་ཅུང་ཙམ་འགོར་རྗེས་དེ་འདྲ་མིན་ཡང་
སྲིད། འོན་ཀྱང་། སྐབས་ཐོག་འདི་ཉིད་ལ་བཙོན་ཁང་གི་སྐོར་སེམས་ལ་འཁོར་ཡོང་དུས
ངའི་ཁོག་གྲོད་པའི་ནང་ནས་མི་བདེ་ལ། ཚོར་བ་ཡང་མི་སྐྱིད་པ་ཞིག་ཡོང་གི་འདུག ཉོན་
ཨ། ཨལ། ངས་ཁྱོད་ལ་ད་ལྟ་དོན་དངོས་གཅིག་བཤད། བཙོན་ཁང་ཟེར་བ་དེ་མི་གཅིག་
དལ་མོས་སྨྱོན་པར་བསྒྱུར་ས་ཞིག་ཡིན། བཙོན་པ་གཞན་པ་ཚོ་སྨྱོན་པར་གྱུར་པ་ཁྱོད་ཀྱིས་
མཐོང་ཞིང་ཐོས་ལ། དེ་ནས་ཡུན་རིང་མ་འགོར་བར་རང་ཉིད་ཀྱང་སྨྱོན་པར་གྱུར་ཡོད་
མེད་གསལ་པོ་མི་ཤེས། མཚམས་ལ་ལར་མཚན་མོར་ཁོ་ཚོས་ངུ་འབོད་བྱེད་སྐབས། ཁྱོད་
ཀྱིས་ཁྱོད་རང་ཉིད་ཀྱིས་ངུ་འབོད་བྱེད་ཀྱི་མེད་བསམ་མོད། འོན་ཀྱང་། མཚམས་ལ་ལར་
ཁྱོད་རང་ཉིད་ཀྱིས་ཀྱང་ངུ་འབོད་བྱེད་ཀྱི་ཡོད། ཅེས་བཤད།
ཨལ་གྱིས་། དེས་ན་ད་ངས་དེའི་སྐོར་ལ་གླེང་མི་སློང་། ཋོམ ཞེས་བཤད།
བཱོམ་གྱིས་ཉི་མ་སུམ་ཅུ་ཐམ་པར་བཟོད་མི་ཐུབ་རྒྱུ་མེད་ལ། ཉི་མ་བརྒྱ་དང་བརྒྱད་ཅུར་
ཡང་བཟོད་མི་ཐུབ་རྒྱུ་མེད། འོན་ཀྱང་། ལོ་འཁོར་གཅིག་ལོན་དུས་དངོས་གནས་ཧ་མི་གོ།
བཙོན་ཁང་ལ་འཇིག་རྟེན་འདིའི་ས་གཞན་པ་གང་ལའང་མེད་པའི་ནུས་མཐུ་ཞིག་ཡོད་པ་
རེད། འདི་ནི་དངོས་གནས་བཤད་མི་ཤེས་པ་ཞིག་ཡིན། དོན་དམ་པར་མི་རྣམས་ཁང་པའི་
ནང་དུ་འཇུག་པའི་བསམ་བློ་འདི་ག་རང་ཡང་དངོས་གནས་ཅི་བཤད་དགོས་མི་ཤེས་པའི་
དོན་དག་ཅིག་རེད། ཨ་ལྟས་ངན། ད་སྐྱུར་ཞོག ངས་དེའི་སྐོར་བཤད་ན་མི་འདོད། ཨོ། སྟེང་
དུ་ཉི་འོད་འཕྲོས་ཡོད་སའི་སྒེའུ་དེ་དག་ལ་ལྟོས་དང་།" ཞེས་བཤད།
ཁོ་ཚོས་དོས་འཁོར་དེ་ཞབས་ཞུའི་ས་ཚིགས་ཡོད་ས་ཞིག་ཏུ་བསྐོར། གཞུང་ལམ་གྱི་
གཡས་ཕྱོགས་སུ་ལྕགས་སྙིགས་ར་བ་ཞིག་ཡོད་ཅིང་། རྒྱ་ཁྱོན་ལ་དབྱིན་མུའུ་གཅིག་ཙམ་
ཡོད་པའི་ར་བ་དེའི་མཐའ་སྐོར་གཟེ་མ་ར་མགོའི་ལྕགས་སྐུད་ཀྱིས་བསྐོར་ཡོད་ལ། དེའི་
མདུན་ཕྱོགས་སུ་གཉེར་ལྡན་ལྕགས་ཤོག་གིས་བཟོས་པའི་སྤྱིལ་བུ་ཞིག་ཡོད་པ་དང་། སྤྱིལ་
བུ་དེའི་སྒོ་འགྲམ་དུ་སྟེང་དུ་རིན་གོང་བརྒྱབ་པའི་འགྱིག་འཁོར་རྙིང་པ་མང་པོ་ཕུང་པོར་
སྤུངས་ཡོད། སྤྱིལ་བུ་དེའི་རྒྱབ་ཕྱོགས་སུ་ཤིང་ལེབ་ཆག་པོ་དང་ལྕགས་ཤོག་དམ་དུམ་
གྱིས་བཟོས་པའི་ཁང་གོག་ཅིག་ཡོད་ཅིང་། ཁང་གོག་དེའི་གྱང་ངོས་སུ་རླངས་འཁོར་གྱི་
རླུང་འགོག་ཤེལ་སྒོ་རྙིང་པས་བཟོས་པའི་སྒེའུ་ཁུང་ཞིག་ཀྱང་ཡོད། རྩྭ་ལྡུམ་གྱིས་གང་
བའི་ར་བའི་ནང་དུ་སྣ་གདོང་གཅུས་ལོག་ཐེབས་ནས་ནང་དུ་བརྡིབས་པའི་རླངས་འཁོར་
ཆུང་བ་ཆག་པོ་དང་། འཁོར་ལོ་མེད་པར་འགྲམ་ལ་ཉལ་བའི་རླངས་འཁོར་ཆུང་བ་རྨས་
མ་སོགས། མདོར་ན་ལྕགས་སྙིགས་ཀྱིས་གང་ཡོད། བཙའ་ཡིས་ཟ་བཞིན་པའི་སྒུལ་
འཕྲུལ་འཁོར་ལོ་འགའ་རེ་ཐང་དུ་འགྱེལ་ཡོད་ལ། འགའ་རེ་སྤྱིལ་བུའི་ངོས་སུ་ཁེན་ཡོད།
ད་དུང་འདམ་འགོག་དང་དོས་འཁོར་གྱི་འགྲམ་སྐྱོར། འགྱིག་འཁོར་དང་འཁོར་མདའ་
སོགས་གད་སྙིགས་རྫོགས་མེད་ཅིག་ཡོད་ལ།དེ་དག་བཙའ་དང་གཡའ་ཡིས་ཟོས་ནས་ཡོད་
ཚད་རུལ་མྱགས་སུ་འགྲོ་བའི་སྔ་ལྟས་ཤིག་ག་ས་གང་དུ་ཤར་འདུག ད་དུང་གཅུས་ལོག་
ཐེབས་པའི་ལྕགས་རིགས་དང་། ནང་ཁྲོལ་ཕྱེད་ཙམ་ཕྱི་ལ་ཕྱུངས་པའི་སྒུལ་འཕྲུལ་སོགས་
བདག་མེད་དུ་བསྐྱུར་པའི་ལྕགས་སྙིགས་ག་ས་གང་དུ་སྤུངས་འདུག
ཨལ་གྱིས་དོས་འཁོར་དེ་སྤྱིལ་བུའི་མདུན་གྱི་སྣུམ་ཀྲིག་ཀྲིག་གི་ཐང་དུ་བསྐོར། ཋོམ་
རླངས་འཁོར་ལས་མར་བབས་ནས་སྒོ་ནང་དུ་བལྟས་ནས་“སུ་གཅིག་ཀྱང་མཐོང་རྒྱུ་མི་
འདུག” ཅེས་ཟེར་བཞིན་དུ་¨ནང་དུ་སུ་ཨེ་ཡོད།" ཅེས་བོས།
དཀོན་མཆོག་ཡེ་ཤུ། ཁོ་ཚོར་ཌོ་ཇེ་25རྟགས་ཅན་ཞིག་ཡོད་པར་སྨོན།
སྤྱིལ་བུའི་རྒྱབ་ཕྱོགས་ནས་སྒོ་སྒྲ་ཞིག་གྲག་བྱུང་ལ། དེ་ནས་འདྲེ་གཟུགས་དང་འདྲ་
བའི་སྐྱེས་པ་ཞིག་སྤྱིལ་བུ་ནག་ཁུང་དེ་ནས་ཕྱིར་བུད་བྱུང༌། ཁོ་ནི་སྐམ་ཞིང་བཙོག་ལ།
སྣུམ་ཀྲིག་ཀྲིག་གི་སྐྱི་ལྤགས་དེ་རྩ་རྒྱུས་ཀྱིས་གང་བའི་ཤ་གནད་ཀྱི་སྟེང་དུ་དམ་པོར་འཐེན་
ཁེབས་འདུག ཁོའི་མིག་འབྲས་གཅིག་མེད་ལ། མིག་སྐྱོན་མེད་དེ་འགུལ་བའི་སྐབས་སུ།
མ་མེད་པའི་མིག་ཀོང་སྟོང་པ་དེ་ཡང་འགུལ་ཙམ་འགུལ་ཙམ་བྱེད། ཁོའི་རྫི་དོར་དང་ནང་
སྟོད་གཉིས་ཀ་ཚི་དྲེག་གིས་མཐུག་པོར་བསྒྱུར་ནས་བཀྲག་མདངས་ཤར་ཞིང་། ལག་པའི་
ངོས་སུ་གས་ཁ་དང་གཉེར་མ། རྨ་ཤུལ་བཅས་ཀྱིས་གང་ཡོད་ལ། མཐུག་ཅིང་རིང་བའི་མ་
མཆུ་དེ་ཁམས་མི་དྭངས་པའི་རྣམ་པས་མར་དཔྱངས་ཡོད།
ཁྲོམ་གྱིས་“ཁྱོད་རང་ཚོང་བདག་ཡིན་ནམ།” ཞེས་དྲིས།
སྐྱེས་པ་མིག་གཅིག་མ་དེས་ཚུར་ཅེར་ནས་ང་ཚོང་བདག་གི་གླ་པ་ཡིན། ཁྱོད་ལ་ཅི་
ཞིག་དགོས ཞེས་བཤད།
"ཌོ་ཇེ་25རྟགས་ཅན་པོ་ཆག་པོ་རེ་ཨེ་ཡོད། ང་ཚོར་སྦྲེལ་རྒྱུག་ཅིག་དགོས་ཀྱི་འདུག་
དེ་ངས་མི་ཤེས། ཚོང་བདག་ཁོ་འདི་གར་ཡོད་རྒྱུ་ན་ཁོས་ཤེས་རྒྱུ་རེད། འོན་ཀྱང་། ཁོ་
འདི་གར་མེད། ཁྱིམ་དུ་ལོག་སོང་།
“ང་ཚོས་གཅིག་བལྟས་ན་ཨེ་ཆོག
སྐྱེས་པ་དེས་སྣབས་སྟུག་སྤར་ནང་དུ་སྤུར་ནས་ལག་པ་དོར་མའི་ངོས་སུ་ཕྱིས་རྗེས་
ཁྱོད་ཚོ་འདི་ཕྱོགས་ནས་ཡིན་ནམ ཞེས་དྲིས།
ང་ཚོ་ཤར་ཕྱོགས་ནས་ཡོང་བ་ཡིན། ནུབ་ཕྱོགས་སུ་འགྲོ་བཞིན་ཡོད།”
"ཡ། དེས་ན་ཚོལ་དང་། ཁང་ངན་འདི་མེ་ལ་བསྲེགས་བཞག་རུང་ང་ལ་འགྱོད་པ་མེད།
“བལྟས་ཡོང་ན་ཁྱོད་ཚོང་བདག་ལ་དེ་འདྲ་དགའ་ཡི་ཡོད་ས་མ་རེད་ཨ།”
སྐྱེས་པ་དེ་ཚུར་ཉེ་སར་བཅར་ཞིང་། མིག་ནང་ནས་མེ་སྟག་འཕྲོ་བཞིན། སྐད་མགོ་
དམའ་མོས་ང་ཁོ་ལ་སྡང་། ང་ཁྱི་ཕྲུག་དེའི་སྟེང་དུ་ཧ་ཅང་ཞེ་སྡང་སྐྱེ། ད་ལྟ་ཁོ་ཁྱིམ་དུ་ལོག་
སོང་། རང་ཉིད་ཀྱི་ཁང་པའི་ནང་དུ་ཕྱིར་ལོག་སོང་། ཞེས་བཤད། ད་ལྟ་ཁོའི་ངག་ནས་
ཚིག་འབྲུ་རྣམས་ཐོན་མི་ཐོན་བྱེད་ཁོ། ཁོ་ལ། ཁོས་ནམ་རྒྱུན། མི་གཞན་པའི་སྐྱོན་ཞིག་
བཙལ་ནས། སྙི་ས་དང་ཚ་ས་རུ་ཨེ་ཕོག་བལྟ། ཁོ་ནི་དངོས་གནས་ཁྱི་ཕྲུག་ཅིག་ཡིན། ཁོ་
ལ་དགའ་མ་གཞོན་ནུ་མ་ལོ་བཅུ་དགུ་ཅན་ཞིག་ཡོད་ལ། ཧ་ཅང་མཛེས་མ་ཞིག་ཀྱང་ཡིན།
ཁོས་ང་ལ་ཁྱོད་ཁོ་མོར་གཉེན་སྒྲིག་བྱེད་འདོད་དམ།'ཟེར་ཞིང་། སྐད་ཆ་འདི་འདྲ་ཐད་
ཀར་ངའི་གདོང་ལ་ལབ་ཡོང་། དེ་ནས་དོ་ནུབ་ཡང་ཁོས་ང་ལ། 'གྲོང་རྡལ་དུ་ཞབས་བྲོའི་
མཚན་ཚོགས་ཡོད་པས་ཁྱོད་རང་འགྲོ་རྒྱུ་ཡིན་ནམ།' ཟེར། འདི་ཁོས་ང་ལ་ལབ་པཔ་རེད།”
ཁོའི་མིག་གཅིག་དེའི་མཐའ་རུ་མཆི་མ་འཁོར་བྱུང་ལ། དེ་ནས་མིག་ཀོང་དམར་པོ་དེ་
ལས་མཆི་མའི་ཐིགས་པ་ཟགས་སོང་།"ཉིན་གཅིག་ལ་ཁོས་ངའི་མིག་ལ་བལྟས་ནས་སྐད་
ཆ་དེ་འདྲ་ལབ་སྐབས། ངས་གློ་ཁུག་ཏུ་སྦུག་གི་སྐམ་པ་ཞིག་བཅུག་ནས། དཀོན་མཆོག་
དཔང་དུ་བཙུགས་པ་ཡིན། ངས་ཁོ། ངས་སྦུག་སྐམ་འདིས་ཁོའི་མགོ་བོ་སྐེ་སྟེང་ནས་མར་
ཕབ་ནས། དལ་མོ་དལ་མོས་མར་ཕབ་ནས།" ཁོས་ཁོང་ཁྲོའི་ངང་ནས་དབུགས་ཧལ་ཧལ་
གྱིས་ལེན་དལ་མོ་དལ་མོས། ཁོའི་མགོ་བོ་དེ་སྐེ་ནས་མར་ཕབ་རྒྱུ་ཡིན
།ཉི་མ་ནུབ་རིའི་ཕག་ཏུ་ཡིབ་ཟིན། ཨལ་གྱིས་ར་བའི་ནང་གི་ལྕགས་སྙིགས་རྣམས་ལ་
བལྟས་ནས་འདིར་ཤོག་དང་། ཋོམ། ཕར་ཕྱོགས་ཀྱི་དེ་25རྟགས་ཅན་དང་ཡང་ན་26རྟགས་
ཅན་གང་རུང་ཞིག་ཡིན་པ་འདྲ།” ཟེར།
ཋོམ་གྱིས་སྐྱེས་པ་མིག་གཅིག་མ་ལ་བལྟས་ནས་"ང་ཚོས་བལྟས་ན་ཆོག་གམ།” ཞེས་
དྲིས།
ཆོག་དང་ཆོག གདོན་རྫས་འདི་ཚོ་ལས་ཅི་ཞིག་དགོས་ན་འཁྱེར་སོང་།
ཁོ་ཚོ་ར་བའི་ནང་དུ་སོང་ནས། རླངས་འཁོར་གྱི་བེམ་པོ་ཁག་གི་ཁྲོད་ནས་གོམ་བགྲོད་
བྱེད་བཞིན་ཕར་ཕྱོགས་ན་འགྱིག་འཁོར་རལ་ནས་ཡོད་པའི་རླངས་འཁོར་ཆུང་བ་ཞིག་
ཡོད་པ་དེའི་རྩར་སོང་།
ཁོམ་གྱིས་རེད་ཡ། 25རྟགས་ཅན་ཞིག་རེད། ངེད་གཉིས་ཀྱིས་འདིའི་འཁོར་རྟེན་སླ་ང་
བཀོག་ན་ཨེ་ཆོག” ཅེས་སྐད་མཐོན་པོས་བཤད།
ཥོམ་པུས་བཙུགས་ཀྱིས་སོང་ནས་རླངས་འཁོར་འོག་ཏུ་བལྟས་“སླ་ང་སྔོན་མ་ནས་
བཀོག་ཚར་འདུག་ལ། སྦྲེལ་རྒྱུག་གཅིག་ཀྱང་བླངས་ཟིན། རེད། སྦྲེལ་རྒྱུག་གཅིག་འཁྱེར་
ཟིན་པ་འདྲ།” ཁོ་ཕར་འགུལ་ཚུར་འགུལ་བྱེད་བཞིན་རླངས་འཁོར་འོག་ཏུ་ནུར། "གཅུ་
བྱེད་ཅིག་འཁྱེར་ཡོང་ནས་འདི་གཅིག་སྐོར་དང་། ཨལ།” ཁོས་སྦྲེལ་རྒྱུག་དེ་འཁོར་མདའི་
ངོས་སུ་ཡར་དེད། སྣུམ་ཚིའི་ནང་དུ་སྲ་མོར་ཆགས་འདུག ཨལ་གྱིས་གཅུས་ཡུ་དལ་མོས་
བསྐོར་བ་ན་ཋོམ་གྱིས་དལ་མོ་བྱོས།” ཞེས་བཤད་ཅིང་། ཁོས་ས་ཐོག་ནས་རྩྭ་ལྡུམ་སྤར་མོ་
གང་བལ་ཡོང་ནས་འཁོར་རྟེན་དང་འཁོར་རྟེན་གཅུས་ཕུར་སྟེང་གི་བག་སྲབ་ལྟར་ཆགས་
པའི་སྣུམ་ཚི་རྣམས་མར་བྲད།
ཨལ་གྱིས་འདི་ཆེ་ཆུང་འགྲིག་གམ།” ཞེས་དྲིས།
"ཨུན། འདི་ཅུང་ལྷོད་འདུག འོན་ཀྱང་། གནད་དོན་ཚབས་ཆེན་མ་རེད།
"ཧ་ཅང་ཟད་འདུག་གམ།
"ལྕགས་བཙིར་མང་པོ་ཟོས་འདུག འོན་ཀྱང་། ཟོས་ནས་རྫོགས་མི་འདུག རེད། འདིས་
མི་ཆོག་རྒྱུ་མི་འདུག ཡ། དལ་མོས་སྐོར་ཤོག ཡ། ད་དལ་མོས་མར་ལེན་ཨ། དལ་མོ་བྱོས།
འོ་ལེ། ཡ། སོང་ནས་རླངས་འཁོར་ནང་ནས་ལག་ཆ་འགའ་རེ་འཁྱེར་ཤོག”
སྐྱེས་པ་མིག་གཅིག་མ་དེས་“ངས་ཁྱོད་ཚོར་ལག་ཆའི་སྒམ་ཞིག་འཁྱེར་ཡོང་།" ཞེས་
བཤད་རྗེས་བཙའ་ཡིས་ཟ་བཞིན་པའི་རླངས་འཁོར་ཆུང་བ་ཁག་གི་ཁྲོད་ནས་རྐང་པ་ཐང་
ལ་འདྲུད་བཞིན་སོང་ཞིང་། ཅུང་ཙམ་རྗེས་ནས་ལག་ཆའི་ལྕགས་སྒམ་ཞིག་འཁྱེར་ནས་
ཕྱིར་སླེབས། ཋོམ་གྱིས་ལྕགས་སྒམ་ལས་གཅུ་ཟེའུ་སྐམ་པ་ཞིག་བླངས་ནས་ཨལ་ལ་སྤྲད།
"ཡ། ད་དེ་མར་ལོངས་ཤིག ལྕགས་བཙིར་འཕྲོ་བརླག་ཏུ་གཏོང་མི་རུང་ལ། གཅུས་
ཕུར་ཡང་འབོར་མི་རུང་། དེ་བཞིན་གཟེར་མ་རྩེ་གཉིས་མ་ཚོ་ཡང་བདག་པོ་རྒྱོབས། ཡ།
ད་མགྱོགས་པོ་བྱོས་མ་གཏོགས་མུན་རུབ་གྲབས་འདུག"
ཨལ་རླངས་འཁོར་གྱི་འོག་ཏུ་འཛུལ་ནས་ང་ཚོར་ཡང་གཅུ་ཟེའུ་སྐམ་པ་ཞིག་དགོས་
ཀྱི་འདུག སྒྲིག་སྐམ་གྱིས་གང་ལའང་སྙོབ་མི་ཐུབ། ཅེས་བཤད།
ཥོམ་གྱིས་ཁྱོད་ལ་རོགས་འདྲ་དགོས་ན་བོས་ཤོག ཅེས་བཤད།
སྐྱེས་པ་མིག་གཅིག་མ་དེར་ཅི་བྱེད་འདི་བྱེད་མེད་པའི་རྣམ་པས་འགྲམ་དུ་ལངས་ནས་
བསྡད་དེ་ཁྱོད་ཚོར་རོགས་འདྲ་བྱེད་དགོས་ན་ང་ལ་ལོབ། ཁྱི་ཕྲུག་དེས་ཅི་ཞིག་བྱས་པ་
ཁྱོད་ཀྱིས་ཚོད་དཔག་ཙམ་ཡང་བྱེད་ཐུབ་རྒྱུ་མ་རེད། ཉིན་ཞིག་ལ་ཁོས་དོར་མ་དཀར་
པོ་ཞིག་གྱོན་ནས་ཡོང་སྟེ། 'འགྲོ་དང་། ངའི་མགྱོགས་གྲུའི་སྟེང་དུ་རྩེ་རུ་འགྲོ།' ཞེས་ཟེར།
དཀོན་མཆོག ཉིན་གཅིག་ལ་ངས་ཁོ་སྒོག་སྐྱ་རྡུང་རྡུང་ཞིག་མ་བྱས་ན།” ཁོའི་སྙིང་རླུང་
སྟོད་ལ་བཙངས། "ངའི་མིག་གཅིག་མེད་པར་གྱུར་པ་ནས་བཟུང་བུད་མེད་ཅིག་དང་
འགྲོགས་མྱོང་མེད་ལ། ཁོས་ད་དུང་སྐད་ཆ་འདི་འདྲ་ཤ་སྟག་བཤད།" ཁོའི་སྣ་འགྲམ་གྱི་
ཐལ་རྡུལ་ཁྲོད་དུ་མཆི་མའི་རྡོག་བུ་འགའ་རེས་ཆུ་ལམ་གཤགས།
ཋོམ་ཅུང་འདུག་བཟོད་མ་བདེ་བར། འོ་ན། ཁྱོད་ཅིའི་ཕྱིར་འགྲོའ མ། ཁྱོད་འདིར་
བཀག་འདུག་མཁན་ཅི་ཡང་མི་འདུག་ཨ།" ཞེས་བཤད།
"རེད་ཡ། ཁ་ནས་བཤད་ན་ལས་སླ་པོ་རེད་མོད། འོན་ཀྱང་། ལས་ཀ་ཞིག་འཚོལ་རྒྱུ་ནི་
དེ་འདྲའི་ལས་སླ་པོ་ཞིག་གང་ན་ཡོད། ལྷག་པར་དུ་མི་མིག་གཅིག་ཅན་ཞིག་ལ་མཚོན་ན།
ཁྲོམ་ཁོ་ལ་ཁ་འཁོར། “ཡ་གྲོགས་པོ། ལྟོས་དང་། ཁྱོད་ཀྱི་མིག་གཞན་པ་དེས་གསལ་པོ་
གསལ་རྐྱང་མཐོང་གི་འདུག་ཨ། ཁྱོད་རང་གཅིག་ནས་བཙོག་ལ་གཉིས་ནས་དྲི་མ་ངན།
རེད་ཡ། ཁྱོད་ཀྱིས་དེ་འདྲ་ཨེ་ཟེར་ལ་སྒུག་བསྡད་ཡོད་པ་རེད། ཁྱོད་རང་དེ་འདྲ་ལ་དགའ་
ཡི་ཡོད་པ་རེད། ཁྱོད་ཀྱི་མིག་འབྲས་མེད་པའི་མིག་ཀོང་གིས་ཅེར་ནས་བསྡད་ན་བུད་མེད་
སུ་ཞིག་གི་བློ་ལ་འབབ་སྲིད་དམ། འོན་ཀྱང་། ཁྱོད་ཀྱིས་དེའི་སྟེང་དུ་གཅིག་བཀབ་ནས་
གདོང་པ་ཡང་གཙང་མར་བཀྲུས་ན་མི་ཆོག་གམ། ཁྱོད་ཀྱིས་སྦུག་སྐམ་གྱིས་སུ་གཅིག་
ལའང་གཞུ་ཐུབ་རྒྱུ་མ་རེད།
སྐྱེས་པ་དེས་མི་མིག་གཅིག་མ་ལ་དཀའ་ངལ་ག་འདྲ་ཡོད་པ་ངས་ཁྱོད་ལ་བཤད་ཡ།
ང་ཚོས་མི་གཞན་པས་ཅི་འདྲ་མཐོང་བ་དེ་འདྲ་མི་མཐོང་ལ། ཐག་རིང་གི་དངོས་པོ་ཡང་
མི་མཐོང་། ཡོད་ཚད་མིག་ལམ་ན་ལེབ་མོ་རེད།" ཅེས་བཤད།
ཁོམ་གྱིས་ཁྱོད་འདིའི་ཁོག་པ་རྙོག་གཏམ་གྱིས་གང་འདུག ང་སྔོན་མ་ཞིག་ལ་རྐང་པ་
གཅིག་མ་གཏོགས་མེད་པའི་སྨད་འཚོང་མ་ཞིག་ལ་ཐུག་མྱོང་། ཁྱོད་ཀྱིས་བསམ་ན་ཁོ་མོས་
སྲང་ཆུང་ཞིག་ནས་སྐར་རྡོག་འགའ་རེ་བཙལ་ནས་ཡོད་རྒྱུ་རེད་འདོད་དམ། ཨོ། དཀོན་
མཆོག ཁོ་མོ་དེ་འདྲ་ཞིག་ག་ལ་ཡིན། ཁོ་མོས་གཞན་པ་ལས་ཀྱང་ད་དུང་སྒོར་མོ་ཕྱེད་ཀ་
ལྷག་མ་ལེན་གྱི་འདུག་ལ། དེ་ཐད་ལ་ཁོ་མོས། ‘ཁྱོད་རང་རྐང་པ་གཅིག་མ་གཏོགས་མེད་
པའི་བུད་མེད་ག་ཚོད་དང་མཉམ་དུ་ཉལ་བ་ཡིན་ནམ། གཅིག་ཀྱང་ཡོད་རྒྱུ་མ་རེད།' ཅེས་
ཟེར་ལ། དེ་ནས། ‘ཡ་དེས་ན། དེ་རིང་ཁྱོད་རང་དམིགས་བསལ་པ་ཞིག་ལ་ཐུག་པ་ཡིན་པས།
དེ་ལ་རིན་གོང་ཡང་སྒོར་ཕྱེད་ཀ་ལྷག་མ་སྤྲོད་དགོས།' ཞེས་ཟེར། དཀོན་མཆོག ཁོ་མོར་
གཞན་པས་སྤྲོད་ཀྱང་སྤྲོད་ཀྱི་འདུག་ལ། ཁོ་མོའི་རྩར་ཡོང་མཁན་གྱིས་སྐྱེས་པ་ཚོས་ཀྱང་
རང་ཉིད་ཀྱི་སྐུ་བསོད་མི་ཆོག་རྒྱུ་མི་འདུག་སྙམ་གྱི་ཡོད། ཁོ་མོས་ཟེར་ན་རང་ཉིད་ནི་རླུང་
རྟའི་དར་ལྕོག་ཅིག་ཡིན་ལབ་ཀྱི་ཡོད། སྔོན་ཆད་ང་རང་ཡོད་ས་དེ་རུ་སྒལ་བར་འབུར་ཏོ་
ཐོགས་ཡོད་པའི་མི་ཞིག་ཡོད་ལ། ས་དེའི་དབུགས་ཐོགས་ཡོད་ཚད་ཀྱིས་རང་ཉིད་ཀྱི་རླུང་
རྟ་དར་བའི་ཆེད་དུ་ཁོའི་སྒལ་བའི་འབུར་ཏོ་ལ་རེག་གི་ཡོད། སྟོན་པ་ཡེ་ཤུ། ཁྱོད་ལ་མེད་པ་
ནི་མིག་གཅིག་ཙམ་རེད ཅེས་བཤད།
སྐྱེས་པ་དེས་ལྡབ་ལྡིབ་ཀྱི་སྒོ་ནས་“རེད་ཡ། ཡེ་ཤུ། ཁོ་ཚོས་ན་ས་ཚ་ས་དེར་རེག་ཡོང་
དུས། རང་དབང་མེད་པར་སྙིང་རླུང་སྟོད་ལ་འཚང་ཡོང་གི་འདུག" ཅེས་བཤད།
"མིག་ཀོང་ཁོབ་ཅིག དཀོན་མཆོག བ་ལང་གི་རྐུབ་བཞིན་དུ་ཕྱིར་ཕྱུངས་བསྡད་ནས་
ཅི་བྱ། ཁྱོད་རང་གིས་རང་ཉིད་དམའ་སར་འཕེན་པ་དེ་རེད། ཁྱོད་ལ་གནད་དོན་ཅི་ཡང་མི་
འདུག སོང་ནས་དོར་མ་དཀར་པོ་ཞིག་ཉོས་ཤིག དེ་མིན་རང་ཉིད་ར་བཟི་རུ་བཅུག་རྗེས་
ཉལ་སའི་ནང་ནས་ངུ་བཞིན་བསྡད་ནས་ཅི་བྱ། ཨལ། རོགས་རམ་བྱེད་ཨེ་དགོས།"
ཨལ་གྱིས་“མི་དགོས། འཁོར་རྟེན་གློད་ཡོད་ལ། ད་ལྟ་སྲུབ་མདའ་མར་ལེན་ཐབས་བྱེད་
བཞིན་ཡོད།" ཅེས་བཤད།
ཥོམ་གྱིས་རང་ཉིད་ལ་རྨས་སྐྱོན་མ་བཟོ་ཨ།" ཞེས་བཤད།
སྐྱེས་པ་མིག་གཅིག་མས་སྐད་དམའ་མོས་ཁྱོད་ཀྱིས། ཁྱོད་ཀྱིས་བལྟས་ན། ང་བློ་ལ་
འབབ་མཁན་ཡོད་རྒྱུ་ཨེ་རེད ཅེས་བཤད།
ཥོམ་གྱིས་"ཡོད་དང་ཡོད། ཁྱོད་ཀྱིས་ཁོ་མོ་ཚོར་རང་ཉིད་ཀྱི་མིག་གཅིག་མེད་པར་གྱུར་པ་
ནས་བཟུང་། ཁྱོད་ཀྱི་གསེར་ཉ་མགོ་རིལ་དེ་ཇེ་རིང་ནས་ཇེ་རིང་རེད་ལོབ་ཅིག ཅེས་བཤད།
"ཁྱོད་ཚོ་གང་དུ་འགྲོ་བཞིན་ཡོད།”
"ཁ་ལི་ཧྥོར་ནེ་ཡ་མངའ་སྡེ། ཁྱིམ་ཚང་གང་པོ་འགྲོ་བཞིན་ཡོད། སོང་ནས་དེ་གར་ལས་
ཀ་འཚོལ་རྒྱུ་ཡིན།
“ཨུན། ཁྱོད་ཀྱིས་བལྟས་ན་ས་དེ་གར་མི་ང་འདྲ་པོར་ལས་ཀ་རྙེད་རྒྱུ་རེད་དམ། མིག་
ཁེབས་ནག་པོ་གྱོན་འདུག་མཁན་ང་འདྲ་པོ།"
“ཅིའི་ཕྱིར་མི་རྙེད་དམ། ཁྱོད་ཞ་བོ་ནི་མ་རེད།”
“ཨུན། དེས་ན་ང་ཁྱོད་ཚོ་དང་མཉམ་དུ་སོང་ན་ཨེ་ཆོག
"ཨོ། དེ་ལ་ཐབས་ཤེས་མེད། ང་ཚོ་མི་མང་དྲགས་པའི་རྐྱེན་གྱིས་ད་ལྟ་རླངས་འཁོར་
འགུལ་ཐུབ་ཙམ་རེད། ཁྱོད་རང་གིས་དེ་མིན་གྱི་ཐབས་ཤེས་རེ་ཚོལ། ཁྱོད་ཀྱིས་ལྕགས་
སྙིགས་འདི་ཚོའི་ནང་ནས་གཅིག་ཞིག་གསོ་བྱས་ནས་རང་ཉིད་གཅིག་པུ་སོང་ན་མི་འགྲིག་
གམ།”
སྐྱེས་པ་མིག་གཅིག་མས་གཅིག་བྱས་ན་ང་འགྲོ་དགོས་རྒྱུ་རེད། དཀོན་མཆོག་དཔང་
དུ་བཙུགས་ནས།” ཞེས་བཤད།
སྐབས་དེར་ལྕགས་རིགས་བརྡེབས་པའི་སྒྲ་ཞིག་གྲག་པ་དང་ཆབས་ཅིག་ཏུ་ཨལ་གྱིས་
“ངས་ལེན་ཐུབ་སོང་། ཞེས་བཤད།
"ཡ། འདིར་འཁྱེར་ཤོག་དང་། ང་ཚོས་གཅིག་བལྟ ཨལ་གྱིས་སྲུབ་མདའ་དང་སྦྲེལ་
རྒྱུག འཁོར་རྟེན་གྱི་སྨད་ཆ་བཅས་ཁཱོམ་གྱི་ལག་ཏུ་བཞག
ཥོམ་གྱིས་ལྕགས་བཙིར་གྱི་ངོས་གཙང་མར་ཕྱིས་རྗེས་འགྲམ་ངོས་ནས་ཞིབ་མོར་བལྟས་
ནས་ངས་བལྟས་ན་མི་ཆོག་རྒྱུ་མི་འདུག ཨ་དཀོན་མཆོག ང་ཚོར་གློག་བཞུ་ཞིག་ཡོད་རྒྱུ་
ན་དོ་ནུབ་རང་ལ་ཞིག་གསོ་བྱེད་ཐུབ།” ཅེས་བཤད།
ཨལ་གྱིས་“ཨ་རོག་ཋོམ། ངས་བསམ་ན་ང་ཚོར་གདུབ་སྒྲོག་ཡོད་པ་མ་རེད། གདུབ་
སྒྲོག་མེད་དུས་གདུབ་བུ་ཁ་སྤྲོད་རྒྱུ་ཧ་ཅང་དཀའ་ལ། རླངས་འཁོར་འོག་ནས་ལྷག་ཏུ་
དཀའ་རྒྱུ་རེད། ཅེས་བཤད།
ཋོམ་གྱིས་སྔོན་ཆད་ཅིག་ལ་གཅིག་གིས་གདུབ་བུའི་མཐའ་རུ་རག་སྐུད་གཅུད་ན་
གདུབ་བུ་མི་ལྷུང་བར་འཛིན་ཐུབ་ཅེས་བཤད་མྱོང་།” ཞེས་བཤད།
"རེད་ཡ། འོན་ཀྱང་། གདུབ་བུ་ཁ་སྤྲད་ཚར་རྗེས་རག་སྐུད་ཅི་ལྟར་ལེན་དགོས་སམ།
"དེ་ལེན་དགོས་དོན་མེད། རག་སྐུད་ཞུ་འགྲོ་ལ། ཞུ་སོང་དུས་གནོད་སྐྱོན་ཅི་ཡང་མེད།
"དེ་ལས་ཀྱང་ཟངས་སྐུད་ཡག་པོ་ཡོད་རྒྱུ་རེད།
ཋོམ་གྱིས་ཟངས་སྐུད་སྲ་མོ་མ་རེད ཅེས་བཤད་ཅིང་། དེ་ནས་ཁོས་སྐྱེས་པ་མིག་
གཅིག་མ་ལ་ཁ་འཁོར། ‘ཁྱོད་ལ་རག་སྐུད་ཡག་པོ་རེ་ཨེ་ཡོད།
མ་ཤེས། གང་ཞིག་ཏུ་གྲུ་གུ་ཞིག་ཡོད་སྙམ། ཁྱོད་ཀྱིས་བལྟས་ན་སྐྱེས་པ་མིག་གཅིག་
ཚོས་གྱོན་རྒྱུའི་མིག་ཁེབས་ནག་པོ་དེ་འདྲ་གང་དུ་བཙོང་རྒྱུ་ཡོད་རྒྱུ་རེད་དམ།
ཁཱོམ་གྱིས་དེ་ངས་མི་ཤེས། ཁྱོད་ཀྱིས་རག་སྐུད་རེ་ཨེ་རྙེད་ལྟོས་དང་།” ཞེས་བཤད།
ཁོ་ཚོས་ལྕགས་ཤོག་སྤྱིལ་བུའི་ནང་གི་སྒམ་ཚང་མའི་ཁ་བསྔོགས་ནས་བཙལ་མཐར་
རག་སྐུད་གྲུ་གུ་གཅིག་རྙེད། ཋོམ་གྱིས་སྦྲེལ་རྒྱུག་དེ་སྐམ་པ་སྟག་མགོ་མའི་བར་དུ་བཙིར་
རྗེས། རག་སྐུད་རྣམས་སྲུབ་གདུབ་ཀྱི་མཐའ་རུ་གཟབ་ནན་གྱིས་དཀྲིས་རྗེས་ཁུང་ནང་
དུ་བཙངས་ཤིང་། རག་སྐུད་གཅུས་ལོག་ཐེབས་ཡོད་ས་རྣམས་ཐོ་བས་བརྡུངས་ནས་སྙོམས་
པོར་བཟོས།དེ་ནས་ཁོས་སྲུབ་མདའ་དེ་གཅུས་སྐོར་རྒྱག་བཞིན་རག་སྐུད་རྣམས་ཞིབ་མོར་
བརྡུངས་ནས་སྲུབ་གདུབ་དང་རག་སྐུད་གཉིས་ཀ་དམ་པོར་འབྱར་བར་བྱས། སྤྱིལ་བུའི་
ནང་དུ་མུན་པ་རུབ་ཀྱི་འདུག་པས། སྐྱེས་པ་མིག་གཅིག་མས་ལག་འཁྱེར་གློག་བཞུ་ཞིག་
འཁྱེར་ཡོང་ནས་ཁོ་ཚོའི་ཞིག་གསོའི་ལས་ཀའི་སྟེང་དུ་གློག་བཞུ་སྦར།
ཋོམ་གྱིས་ཡ། ད་འགྲིག་སོང་། ཨུན། གློག་བཞུ་དེར་སྒོར་མོ་ག་ཚོད་སྤྲད་ན་བཙོང་རྒྱུ་
ཡིན།" ཞེས་བཤད།
"ཨུན། འདི་དེ་འདྲའི་ཡག་པོ་ཞིག་མིན། སྒོར་ཟུར་གཅིག་དང་སྐར་ལྔ་སྤྲད་ནས་གློག་
རྫས་གསར་པ་ཞིག་བཞག་ཡོད། ཁྱོད་ཀྱིས། ཨུན། སྒོར་ཟུར་གསུམ་དང་སྐར་ལྔ་འདྲ་སྤྲད་
ན་ཆོག"
"ཡ་ཡ། དེ་ནས། སྦྲེལ་རྒྱུག་དང་སྲུབ་མདའ་ལ་སྒོར་མོ་ག་ཚོད་ཅིག་བབས་འདུག
སྐྱེས་པ་མིག་གཅིག་མས་མཛུབ་ཚིགས་ཀྱིས་རང་ཉིད་ཀྱི་དཔྲལ་བར་འབྲད་འབྲད་
བྱས་པས། དཔྲལ་བ་ནས་ཚི་དྲེག་རིམ་པ་ཞིག་མར་ལྷུང་ཨུན། སྐུ་ཞབས། དེ་ངས་མི་ཤེས།
གལ་སྲིད་ཚོང་བདག་འདི་ན་ཡོད་རྒྱུ་ན། ཁོས་ལྷུ་ལག་ཐོ་གཞུང་སྟེང་ནས་ལྷུ་ལག་དེ་
འདྲ་གསར་པ་ཞིག་གི་རིན་གོང་ག་ཚོད་ཡིན་མིན་འཚོལ་གྱི་རེད་ལ། དེ་ནས་ཁྱོད་ཀྱིས་
ཞིག་གསོ་བྱེད་བཞིན་པའི་སྐབས་སུ། ཁོས་ལྷུ་ལག་འདི་ཁྱོད་ཚོར་མཚོན་ན་ག་ཚོད་གལ་
ཆེ་མིན་དང་། ཁྱོད་ལ་སྒོར་མོ་ག་ཚོད་ཡོད་མེད་ཞིབ་འཇུག་བྱེད་ཀྱི་རེད། དེ་ནས་གལ་
སྲིད་ཐོ་གཞུང་དུ་ལྷུ་ལག་གང་ཞིག་གི་མ་གོང་སྒོར་བརྒྱད་ཡིན་ན། ཁྱོད་ལ་སྒོར་མོ་ལྔ་
བྱས་ཏེ་བཙོང་གི་རེད་ལ། གལ་སྲིད་ཁྱོད་ཀྱིས་ཁོ་ལ་རྩོད་གླེང་ཞིག་བརྒྱབ་ན། ཁྱོད་ཀྱིས་
སྒོར་མོ་གསུམ་བྱས་ཏེ་ཉོ་ཐུབ་ཀྱི་རེད། ཁྱོད་ཀྱིས་སྐྱོན་ཚང་མ་ངའི་གནད་དོན་རེད་ཟེར་
མོད། འོན་ཀྱང་། དཀོན་མཆོག་ཐུགས་རྗེ་ཅན། ཁོ་ནི་དངོས་གནས་མི་ཁྱི་འདྲ་པོ་ཞིག་
ཡིན། ཁོས་ཐོག་མར་ལྷུ་ལག་དེ་ཁྱོད་ལ་མཚོན་ན་ག་འདྲའི་ཛ་དྲག་ཆེ་མིན་བརྟག་དཔྱོད་
བྱེད་ཀྱི་རེད། ཐེངས་གཅིག་ལ་ཁོས་སྲུབ་གདུབ་གཅིག་འཁོར་རྙིང་ཧྲིལ་པོ་ཞིག་གི་རིན་
གོང་འདྲ་བྱས་ཏེ་བཙོངས་པ་དེ་འདྲ་ངས་དངོས་སུ་མཐོང་མྱོང་ཡོད།”
"དངོས་གནས་ཨེ། འོན་ཀྱང་། ངས་ཁྱོད་ལ་ག་ཚོད་ཅིག་སྤྲོད་དགོས་ཀྱི་འདུག
"ངས་བལྟས་ན། སྒོར་གཅིག་ཙམ་སྤྲད་ན་འགྲིག་རྒྱུ་རེད།”
"དེ་འགྲིག དེ་ནས་ངས་སྒོར་ཟུར་གཉིས་དང་སྐར་མ་ལྔ་བྱིན་ནས་གཅུ་ཟེའུ་སྐམ་པ་
འདི་ཡང་འཁྱེར་རྒྱུ་ཡིན། འདི་ཡོད་ན་ལས་ཀ་ལྡབ་འགྱུར་གྱིས་སླ་མོ་རེད།" ཁོས་སྒོར་མོ་
ཕར་ལ་སྤྲད། ཐུགས་རྗེ་ཆེ། ཡ། མིག་དེ་ཁོབ་ཨ། དྲིན་ཆེན་པོ།"
ཋོམ་དང་ཨལ་གཉིས་ཀ་དོས་འཁོར་གྱི་ནང་དུ་བབས། སྐབས་དེར་མུན་པ་ཡོངས་
སུ་རུབ་ཟིན། ཨལ་གྱིས་འཕྲུལ་འཁོར་གྱི་མེ་ཁ་གསོས་ཤིང་མདུན་གློག་སྦར། ཁོམ་གྱིས་
ཡ། ད་བདེ་མོ་བྱོས། གཅིག་བྱས་ན་ང་ཚོ་ཁ་ལི་ཧྥོར་ནེ་ཡ་མངའ་སྡེ་རུ་ཐུག་ཡོང་། ཞེས་
བཤད། ཁོ་ཚོས་གཞུང་ལམ་སྟེང་ནས་དོས་འཁོར་ཁ་ཕྱིར་བསྐོར་རྗེས་སྔོན་གྱི་ཡོང་ལམ་
དེ་དེད་ནས་བཞུད་སོང་།
སྐྱེས་པ་མིག་གཅིག་མས་ཁོ་ཚོ་འགྲོ་བར་ལྟད་མོར་ཅུང་བལྟས་རྗེས་ལྕགས་ཤོག་གི་སྤྱིལ་
བུ་བརྒྱུད་ནས་རང་ཉིད་ཀྱི་ཁང་གོག་གི་ནང་དུ་ཕྱིར་འཛུལ། ཁང་པའི་ནང་ནག་ཁུང་ཡིན་
པས་ཁོས་མུན་ནག་ནང་དུ་ལག་ཉོབ་བྱེད་བཞིན་པང་གཅལ་སྟེང་དུ་ཉལ་གདན་བཙལ།
དེ་ནས་ཁོ་ཉལ་གདན་སྟེང་དུ་གན་རྐྱལ་དུ་ལོག་རྗེས་ངུ་མགོ་བརྩམས། གཞུང་ལམ་སྟེང་དུ་
ཤུབ་སྒྲ་དང་བཅས་འགྲོ་བཞིན་པའི་རླངས་འཁོར་ཆུང་བ་ཚོས་ཁོའི་ཁེར་རྐྱང་གི་མཁར་
གྱང་དེ་ཇེ་མཐུག་ནས་ཇེ་མཐུག་ཏུ་བརྩིགས།
ཥོམ་གྱིས་གལ་སྲིད་ཁྱོད་ཀྱིས་ང་ཚོར་ལྷུ་ལག་འདི་དག་འདི་ནས་ལག་ཏུ་འབྱོར་རྒྱུ་
ཡིན་ཞིང་། མ་ཟད་དོ་ནུབ་ཞིག་གསོ་བྱེད་ཐུབ་རྒྱུ་རེད་ཅེས་བཤད་ཡོད་ན། ངས་ཁྱོད་རང་
སྨྱོན་པ་རེད་ལབ་ཡོད་ངེས” ཞེས་བཤད།
ཨལ་གྱིས་“ང་ཚོས་འདི་དོ་ནུབ་ཞིག་གསོ་བྱེད་ཐུབ་རྒྱུ་རེད། འོན་ཀྱང་། དེ་ཁྱོད་ཀྱིས་
ལས་དགོས་རྒྱུ་རེད། དེ་མ་གཏོགས་ངས་བསྒར་བ་ཡིན་ན་གཅིག་བྱས་ན་དམ་དྲགས་ནས་
དེ་ཡང་བསྐྱར་བསྲེག་རྒྱུ་རེད་ལ། ཡང་མིན་ན་ལྷོད་དྲགས་ནས་ལྷུང་འགྲོ་རྒྱུ་རེད་བསམ་
ནས་ཞེད་ཀྱི་འདུག" ཅེས་བཤད།
ཋོམ་གྱིས་དེ་ངས་བསྒར་ཆོག གལ་སྲིད་དེ་ཡང་བསྐྱར་ལྷུང་སོང་རུང་ལྷུང་སོང་བ་
རེད། ང་ཚོར་ཕངས་སེམས་ཅི་ཡང་མེད།" ཅེས་བཤད།
ཨལ་གྱིས་ས་སྲོད་ཀྱི་མུན་པའི་ཁྲོད་དུ་ཅེར་གྱིས་བལྟས། མདུན་གློག་གིས་སྨག་རུམ་ལ་
རྨ་ཁ་གཏོད་མ་ཐུབ་མོད། མདུན་གློག་གི་ལྡོག་འོད་ཀྱིས་མདུན་ཕྱོགས་སུ་ཁ་ཟས་འཚོལ་
བཞིན་པའི་བྱི་ལ་ཚོའི་མིག་འབྲས་ལྗང་ཐིང་ངེར་འཕྲོ་བར་བྱེད། ཨལ་གྱིས་དེ་རིང་ཁྱོད་
ཀྱིས་སྐྱེས་པ་དེ་ཏག་ཏག་བཟོས་སོང་ཨ། གང་ལྟར་ཁོ་ལ་གང་འགྲོའི་ཁ་ཕྱོགས་ཀྱང་ཡག་
པོ་ཞིག་བསྟན་སོང་།” ཞེས་བཤད།
"རེད་ཡ། ལྟས་ངན། ཁོས་ཀྱང་དེ་འདྲ་ཞིག་ཨེ་རྙེད་འཚོལ་གྱི་འདུག་ཨ། མིག་གཅིག་
མ་གཏོགས་མེད་པའི་རྒྱུ་མཚན་གྱིས་རང་ཉིད་ཡ་ང་སྙིང་རྗེའི་ཡུལ་ལྟ་བུར་སྒོམ་ནས། ངན་
ཁག་ཡོད་ཚད་མིག་གི་སྟེང་དུ་འགེལ་གྱི་འདུག ཁོ་ནི་ལེ་ལོ་ཆེ་བའི་ཁྱི་ཕྲུག་ཅིག་རེད།
གལ་སྲིད་ཁོས་མི་གཞན་པས་བཏོན་པའི་ཐབས་ལམ་དག་བླང་དོར་བྱེད་ཤེས་ཚེ། ཁོ་ད་
ལྟའི་གནས་བབ་འདི་ལས་ཐར་ཐུབ་ཀྱང་སྲིད།
ཨལ་གྱིས་ཋོམ། སྦྲེལ་རྒྱུག་དེ་བསྲེགས་པའི་ཐད་ལ་ང་ལ་ངན་ཁག་འགེལ་རྒྱུ་ཅི་ཡང་
མེད་ཨ།" ཞེས་བཤད།
ཥོམ་ཡུད་ཙམ་ལ་ཁུ་སིམ་མེར་བསྡད་ཅིང་། དེ་ནས་ཨལ། ངས་ཁྱོད་ཀྱི་སྐྱོན་ཆ་ཞིག་
ཐེར་འདོན་མི་བྱེད་ཀ་མེད་རེད། ཁྱོད་ཀྱིས་གཞན་པས་ངན་ཁག་འགེལ་བར་སྐྲག་ནས།
གནད་དོན་ཙག་ཙིག་ཅིག་ལ་འཐམས་ནས་མི་གཏོང་བར་ཡང་དང་བསྐྱར་དུ་གསལ་
བཤད་བྱེད། གནད་དོན་ཅི་ཡིན་ངས་ཤེས། ཤ་དར་ཁྲག་དར་གྱི་གསར་བུ་ལོ་གཞོན་ཚོས་
ནམ་རྒྱུན་ཁྱད་དུ་འཕགས་པ་ཞིག་བྱེད་འདོད་ཀྱི་ཡོད་པ་རེད། རེད་དེ། ཨལ། མི་སུ་
གཅིག་གིས་ཀྱང་ཁྱོད་ལ་ཉེས་འདོགས་བྱེད་ཀྱི་མེད་དུས་ཁྱོད་ཀྱིས་དེ་ལྟར་རང་སྲུང་བྱེད་
དགོས་དོན་མེད། ཁྱོད་ལ་གནད་དོན་ཅི་ཡང་འབྱུང་གི་མ་རེད། ཅེས་བཤད།
ཨལ་གྱིས་ཁོ་ལ་ལན་མ་བཏབ་པར་མིག་ཟུང་གིས་ཐད་ཀར་མདུན་ཕྱོགས་སུ་བལྟས།
དོས་འཁོར་གྱིས་གཞུང་ལམ་སྟེང་དུ་ཁྲོབ་སྒྲ་དང་ཀོབ་སྒྲ་སྒྲོག བྱི་ལ་ཞིག་ལམ་འགྲམ་ནས་
ཚུར་ལམ་ནང་དུ་མཆོངས་པས། ཨལ་གྱིས་དོས་འཁོར་གྱི་ཁ་འགྲམ་དུ་གཅུས་ནས་བྱི་ལ་
དང་གདོང་ཐུག་རྒྱག་ཨེ་ཐུབ་བལྟས་མོད། རླངས་འཁོར་གྱི་འགྱིག་འཁོར་བྱི་ལར་མ་འཁེལ་
བས་བྱི་ལ་དེ་རྩྭ་ནང་དུ་བྲོས།
ཨལ་གྱིས་“ཅུང་མིན་ན་རྒྱག་ཐུབ་སོང་། ཝེ། ཋོམ། ཁོན་ནེ་ཡིས་དགོང་མོར་སློབ་སྦྱོང་
བྱེད་རྒྱུ་ཡིན་སྐོར་གྱི་སྐད་ཆ་བཤད་པ་དེ་ཁྱོད་ཀྱིས་གོ་སོང་ངམ། གཅིག་བྱས་ན་ངས་ཀྱང་
དགོང་མོར་སློབ་སྦྱོང་བྱེད་དགོས་པ་མིན་ནམ་བསམ་གྱི་ཡོད། རླུང་འཕྲིན་དང་བརྙན་
འཕྲིན། ཡང་ན་བུད་སྣུམ་འཕྲུལ་འཁོར་སོགས་ཀྱི་སློབ་ཚན་བླངས་ཆོག དེ་འདྲ་བྱས་
ན་མདུན་ལམ་ཡག་པོ་ཞིག་རྙེད་སྲིད ཅེས་བཤད།
ཁོམ་གྱིས་རྙེད་སྲིད། འོན་ཀྱང་། སློབ་ཚན་དེ་འདྲ་ལེན་པར་ཐོག་མར་སློབ་ཡོན་ག་
ཚོད་དགོས་མིན་རྩད་གཅོད་བྱ་དགོས། དེ་ནས་ཁྱོད་ཀྱིས་སློབ་ཚན་དེ་སྦྱོང་མིན་ཐག་གིས་
གཅོད་དགོས། མག་ལེ་སི་ཋིར་བཙོན་ཁང་དུའང་ཡིག་འབྲེལ་སློབ་ཚན་ལེན་མཁན་མང་
པོ་ཡོད། འོན་ཀྱང་། ཁོ་ཚོའི་ནང་དུ་མཐར་ཕྱིན་ཡོད་མཁན་གཅིག་ཀྱང་མཐོང་མྱོང་མེད།
རིམ་བཞིན་སློབ་ཚན་ལ་སུན་སྣང་སྐྱེ་ནས། དལ་མོས་སློབ་མཚམས་འཇོག་གི་ཡོད།" ཅེས་
བཤད།
"དཀོན་མཆོག་ཐུགས་རྗེ་ཅན། ང་ཚོས་བཟའ་རྒྱུ་རེ་ཉོ་རྒྱུ་བརྗེད་འདུག
། ཨ་མས་བཟའ་རྒྱུ་མང་པོ་ཞིག་བསྐུར་ཡོད་ལ། ཆོས་དཔོན་གྱིས་དེ་ཚང་མ་ཟོས་
ཚར་མི་སྲིད། ཤུལ་ལྷག་རེ་ཡོད་རྒྱུ་རེད། ཁ་ལི་ཧྥོར་ནེ་ཡར་སླེབས་པར་ད་དུང་དུས་ཡུན་
ག་ཚོད་འགོར་གྱི་ཡོད་དམ་སྙམ།”
སྟོན་པ་ཡེ་ཤུ། ངས་མི་ཤེས། དེ་ཕྱོགས་སུ་དམིགས་པ་གཏད་ནས་འགྲོ་རྒྱུ་དེ་རེད།”
ཁོ་ཚོ་ཁུ་སིམ་མེར་གྱུར་སོང་། མུན་པ་ཇེ་ནག་ཏུ་ཕྱིན་ཞིང་། དགུང་གི་སྐར་མ་རྣམས་
ཇེ་གསལ་དང་ཇེ་དཀར་དུ་གྱུར།
དོས་འཁོར་སླེབས་ནས་ལམ་འགྲམ་དུ་བསྡད་པ་ན། ཁ་སེ་ནི་ཌོ་ཇེ་རླངས་འཁོར་
གྱི་འདུག་སྟེགས་རྒྱབ་མ་ལས་ཕྱིར་བུད་དེ་ལམ་འགྲམ་དུ་ཡོང་ནས་“ཁྱོད་ཚོ་འདི་ལྟར་
མགྱོགས་པོར་སླེབས་ཐུབ་པ་ཡིད་ལའང་མ་ཤར།" ཞེས་བཤད།
ཥོམ་གྱིས་རྩྭ་ཁུག་ནང་གི་ལྷུ་ལག་ཁག་ཐང་ལ་སྒྲིག་བཞིན་ང་ཚོར་རླུང་རྟ་བརྒྱུགས་
སོང་། ལག་འཁྱེར་གློག་བཞུ་ཞིག་ཀྱང་རག་སོང་། ད་ལྟ་ཉིད་ལ་ཞིག་གསོ་བྱེད་ཆོག” ཅེས་
བཤད།
ཁ་སེ་ཡིས་ཁྱོད་ཚོས་དགོང་ཟས་འཁྱེར་རྒྱུ་བརྗེད་འདུག” ཅེས་བཤད།
‘འདི་ཞིག་གསོ་བྱས་ཚར་རྗེས་བཟའ། ཝ་ཡེ། ཨལ། རླངས་འཁོར་དེ་ཅུང་ལམ་འགྲམ་
དུ་བསྣུར་རྗེས་ཚུར་ཡོང་ནས་གློག་བཞུ་ཟུངས་དང་།" ཋོམ་ཐད་ཀར་ཌོ་ཇེ་རླངས་འཁོར་
གྱི་ཕྱོགས་སུ་སོང་ནས། གན་རྐྱལ་གྱིས་རླངས་འཁོར་གྱི་འོག་ཏུ་ནུར། ཨལ་ཁ་སྦུབ་ཀྱིས་
རླངས་འཁོར་ཆུང་བའི་འོག་ཏུ་ནུར་ནས། གློག་བཞུའི་འོད་མདའ་དྲང་མོར་བཟུང་། ངའི་
མིག་ནང་དུ་དགར་མ་འདུག འདི། འདི་ཕྱོགས་སུ་ཡར་ཁོར།" ཋོམ་གྱིས་སྲུབ་མདའ་དེ་
གཡས་གཅུ་གཡོན་གཅུ་བྱས་ནས་དབུགས་མདོང་གི་ནང་དུ་སྤྲོད་ཐབས་བྱས། རག་སྐུད་
ཅུང་ཙམ་ཞིག་དབུགས་མདོང་གི་གྱང་ངོས་སུ་ཐོགས་བྱུང་བས། ཁོས་མགྱོགས་མྱུར་གྱིས་
ཡར་ཕུད་རྒྱག་བྱས་ཏེ་སྲུབ་གདུབ་ཀྱི་ཡན་དུ་དེད། སྟབས་ཀ་འགྲིག་ནས་འདི་ལྷོད་འདུག
དེ་མ་གཏོགས་གནོན་བཙིར་གྱིས་འདི་འགོག་རྒྱུ་རེད། ངས་བལྟས་ན་ད་ལྟ་ཡག་པོ་འཁོར་
རྒྱུ་རེད་སྙམ།"
ཨལ་གྱིས་རག་སྐུད་ཀྱིས་སྲུབ་གདུབ་མི་འགོག་པའི་རེ་བ་ཡོད། ཅེས་བཤད།
"ཨུན། དེའི་ཆེད་དུ་ངས་རག་སྐུད་རྣམས་སྙོམས་པོར་བརྡུངས་ཡོད། དེ་མར་ལྷུང་གི་མ་
རེད། ངས་བལྟས་ན་རག་སྐུད་རྣམས་རིམ་བཞིན་ཞུ་ནས། དབུགས་མདོང་གི་གྱང་ངོས་སུ་
རག་གི་ལྕིབས་མ་རིམ་པ་ཞིག་ཆགས་རྒྱུ་རེད་སྙམ།
ཁྱོད་ཀྱིས་བལྟས་ན་དེས་དབུགས་མདོང་གི་གྱང་ངོས་ལ་གནོད་སྐྱོན་བཟོ་རྒྱུ་རེད་དམ།
ཋོམ་གད་མོ་བགད། ‘སྟོན་པ་ཡེ་ཤུ། དབུགས་མདོང་གི་གྱང་གིས་དེ་བཟའ་ཐུབ་ཀྱི་རེད།
འདི་ནི་འཕྱི་ཁུང་ཞིག་དང་འདྲ་བར་སྣུམ་མང་པོ་ཞིག་མ་གཞི་ནས་འཐུང་གི་ཡོད་པ་རེད།
དེའི་སྟེང་དུ་ཅུང་བསྣན་པ་ཙམ་གྱིས་ཅི་ཡང་གནོད་རྒྱུ་མ་རེད། ཁོས་འཁོར་མདའི་སྟེང་
ནས་སྦྲེལ་རྒྱུག་ཁ་སྤྲད་རྗེས་སྣེ་མོ་དམའ་མོ་དེ་ཚོད་ལྟ་བྱས་རྗེས་འདིར་ལྕགས་བཙིར་ཅུང་
འདིང་དགོས་པ་འདྲ། ཞེས་བཤད་ཅིང་། དེ་ནས་ཁ་སེ།” ཞེས་བོས།
“ཨོ།”
"ད་ལྟ་ངས་འཁོར་རྟེན་ཡར་འགྱོག་རྒྱུ་ཡིན་པས། ཁྱོད་རྒྱབ་ལོགས་སུ་སོང་ནས་ངའི་
ངག་བཀོད་ལྟར་འཕྲུལ་སློང་སྐོར་ཡུ་དེ་དལ་མོས་སྐོར། ཁོས་གཅུས་ཕུར་དམ་པོར་གཅུས།
"ཡ། ད་དལ་མོས་སྐོར་དང་།” ཟུར་ཁུག་ཅན་གྱི་འཁོར་མདའ་དེ་དལ་མོས་འཁོར་ཡོང་
སྐབས་ཁོས་དེའི་ཁ་གཏད་དུ་འཁོར་རྟེན་སྤྲོད་ཨེ་ཐུབ་བལྟས། ཥོམ་གྱིས་ལྕགས་བཙིར་
འདིང་རྒྱུ་མང་དྲགས་འདུག ཅུང་ཙམ་ཟུང་སྡོད་ཨ། ཁ་སེ།" ཞེས་བཤད་ཅིང་། དེ་ནས་
ཁོས་གཅུས་ཕུར་ཕྱིར་བླངས་ནས། ཕྱོགས་གཉིས་ཀ་ནས་ལྕགས་བཙིར་ཅུང་ཙམ་རེ་ཕྱིར་
བཏོན་རྗེས་གཅུས་ཕུར་རྣམས་ཕྱིར་གཅུས། "ཡང་བསྐྱར་ཚོད་ལྟ་བྱོས་དང་། ཁ་སེ།" དེ་ནས་
ཁོས་སྦྲེལ་རྒྱུག་ཡང་བསྐྱར་ཨེ་འཕྲོད་བལྟས། འདི་ད་དུང་ཡང་ཅུང་ཙམ་ལྷོད་འདུག གལ་
སྲིད་ངས་ལྕགས་བཙིར་འདི་ལས་མང་ཙམ་ཕྱིར་བཏོན་པ་ཡིན་ན་དམ་པོ་ཡིན་དྲགས་ཨེ་
འགྲོ་སྙམ། ཚོད་ལྟ་ཞིག་བྱེད་ཨ། ཁོས་ཡང་བསྐྱར་གཅུས་ཕུར་ཕྱིར་ལྷོད་ནས། ཕྱོགས་གཉིས་
ཀ་ནས་ཡང་བསྐྱར་ལྕགས་བཙིར་སྲབ་མོ་རེ་ཕྱིར་བཏོན། ཡ། ད་ཚོད་ལྟ་བྱོས། ཁ་སེ།
ཨལ་གྱིས་ད་འགྲིག་ཡོད་པ་འདྲ།” ཞེས་བཤད།
ཥོམ་གྱིས་"སྐོར་ན་ལྗིད་མོ་རེད་འདུག་གམ། ཁ་སེ ཞེས་དྲིས།
"མ་རེད། མིན་པ་འདྲ
“ཡ། ངས་བལྟས་ན་འདི་ལྟར་འབྱར་འདུག་རྒྱུ་རེད། དཀོན་མཆོག་མཁྱེན། འདི་ལྟར་
འབྱར་འདུག་པར་སྨོན། ལག་ཆ་མེད་པར་ལྕགས་བཙིར་བརྡར་ཐབས་མེད། གཅུ་ཟེའུ་སྐམ་
པ་འདིས་ལས་ཀ་ཧ་ཅང་ལས་བདེ་པོ་བྱས་སོང་།
ཨལ་གྱིས་"ལྕགས་སྙིགས་ར་བ་དེའི་ཚོང་བདག་གིས་ཆ་ཚད་དེ་ཅན་གྱི་སྐམ་པ་བཙལ་
ནས་མི་རྙེད་སྐབས། དངོས་གནས་འཚིག་པ་བཟའ་རྒྱུ་རེད།” ཅེས་བཤད།
ཁྲོམ་གྱིས་‘དེ་ཁོའི་སྡུག་གྱོང་རེད། ང་ཚོས་དེ་བརྐུས་ཡོང་བ་ནི་མིན།” ཞེས་བཤད་
ཅིང་། དེ་ནས་ཁོས་གཟེར་མ་རྩེ་གཉིས་མ་རྣམས་ཕྱིར་བསྐོན་ནས་སྣེ་མོ་གུག་དཀྱོག་བྱས་
ངས་བལྟས་ན་ད་ལྟ་འགྲིག་འདུག ཡ། ཁ་སེ། ཁྱོད་ཀྱིས་གློག་བཞུ་ཟུངས་དང་། ཨལ་
དང་ངེད་གཉིས་ཀྱིས་འཁོར་རྟེན་སླ་ང་ཡར་འགྱོག་
ཁ་སེ་ཡིས་པུས་མོ་ས་ལ་བཙུགས་ནས་གློག་བཞུ་དེ་ཕར་བླངས་ནས་ལས་ཀ་ལས་ས་
རུ་གློག་བཞུ་བཀར་ཞིང་། ཁོ་གཉིས་ཀྱིས་གཟེར་གདན་གཟབ་གཟབ་ངང་བཏིངས་རྗེས།
གཟེར་ཁུང་རྣམས་ཀྱི་ནང་དུ་འཁོར་སླང་གི་གཅུས་ཕུར་རྣམས་བསྟར་བ་བྱས་ཏེ་བསྒྲིགས།
ཕོ་གསར་གཉིས་ཀས་ཤུགས་ཆེན་པོས་འཁོར་སླང་ཡར་བཀྱགས་ནས་གཅུས་ཕུར་སྣེ་མོ་
དེ་ལག་པས་ཟིན་ཞིང་། དེ་ནས་གཅུས་ཕུར་གཞན་པ་རྣམས་ཀྱང་རིམ་པ་བཞིན་དུ་ཟིན།
གཅུས་ཕུར་ཚང་མ་རང་རང་གི་ཁུང་བུའི་ནང་དུ་འཕྲོད་རྗེས། ཋོམ་གྱིས་གཅུས་ཕུར་
རྣམས་རིམ་པ་བཞིན་དུ་ཅུང་ཙམ་ཅུང་ཙམ་བྱས་ཏེ་གཅུས་ནས་འཁོར་སླང་དེ་གཟེར་
གདན་ངོས་སུ་ཆ་སྙོམས་པོས་འཕྲོད་པར་བྱས་ཤིང་། དེ་ནས་གཅུས་གདན་ཕྱོགས་སུ་དམ་
པོར་གཅུས།
ཋོམ་གྱིས་“ངས་བལྟས་ན་དེ་འདྲ་རེད། ཅེས་བཤད་ཅིང་། ཁོས་སྣུམ་སྦུག་གི་ཁ་གཅོད་
དམ་པོར་བཀག་རྗེས་འཁོར་རྟེན་སླ་ང་ལ་ཞིབ་མོས་བལྟས་ཤིང་། དེ་ནས་གློག་བཞུ་ཚུར་
བླངས་ཡོང་ནས་ས་ངོས་སུ་ཞིབ་ལྟ་བྱས། "ཡ། ད་འགྲིག་འདུག ང་ཚོས་སྣུམ་ཕྱིར་ལྡུག་
འཇོག
ཁོ་ཚོ་ཕྱིར་ནུར་ནས་འཕྲུལ་སྣུམ་ཟོ་བ་གང་པོ་འཁྱོག་མདའི་སྒམ་གྱི་ནང་དུ་ཕྱིར་
བླུགས། ཋོམ་གྱིས་གཟེར་གདན་མཐའ་ནས་སྣུམ་བཞུར་མིན་ཞིབ་བཤེར་བྱས།
འོམ་གྱིས་ཡ། ད་འགྲིག་འདུག མེ་ཁ་གསོས་དང་ཞེས་བཤད་པ་ན། ཨལ་རླངས་
འཁོར་གྱི་ནང་དུ་འཛུལ་ནས་འཕྲུལ་སློང་སྣུམ་སྒོ་ཕྱེས་པས། དུད་ཁུང་ནས་དུད་པ་སྔོན་
པོ་ཞིག་འཕྱུར་ཡོང་། ཋོམ་གྱིས་སྐད་མགོ་མཐོན་པོས་“ཅུང་དལ་མོ་བྱོས་ཨ། རག་སྐུད་
ཟད་ཚར་བའི་བར་དུ་སྣུམ་སྲེག་གི་རེད། ད་ཅུང་སྲབ་མོར་འགྱུར་གྱི་འདུག” ཅེས་བཤད་
ཅིང་། དེ་ནས་ཁོས་སྒུལ་འཕྲུལ་འཁོར་བའི་སྒྲ་ལ་གཟབ་ནན་གྱིས་ཉན། “ཡ། མེ་སྒོ་ཕྱིར་
གཅུས་ནས་སྒུལ་འཕྲུལ་རང་འཁོར་བྱེད་དུ་ཆུག་དང་།" དེ་ནས་ཁོས་ཡང་བསྐྱར་ཉན་ད་
རེད། འཕྲུལ་སྒོ་རྒྱོབས་ཤིག ངས་བལྟས་ན་ཞིག་གསོ་གྲུབ་ཡོད་པ་འདྲ། ཤ་དེ་གང་དུ་ཡོད།
ཨལ་གྱིས་"ཁྱོད་དངོས་གནས་འཕྲུལ་ལས་ལག་རྩལ་མཁས་པ་ཞིག་རེད།" ཅེས་བཤད།
"ཅི་ལ་མིན། ངས་ཞིག་གསོ་ཁང་དེ་ནས་ལོ་ངོ་གཅིག་གི་རིང་ལ་ལས་ཀ་བྱས་པ་ཡིན།
ང་ཚོས་འདི་དལ་མོ་དང་གཟབ་གཟབ་ཀྱིས་བསྐོར་བ་ཡིན་ན། ང་ཚོས་འདི་ལེ་དབར་བརྒྱ་
ལྷག་རིང་ལ་སེམས་ཆུང་དང་དལ་མོས་བསྐོར། རླངས་འཁོར་འདིས་ལས་ཀ་སྔར་བཞིན་
བྱེད་ཐུབ་པའི་གོ་སྐབས་ཤིག་སྟེར།”
ཁོ་ཚོས་རང་ཉིད་ཀྱི་སྣུམ་ཀྲིག་ཀྲིག་གི་ལག་པ་ས་སྟེང་གི་ལྡུམ་བུ་སྤར་ཆག་རེ་ལ་ཕྱིས་
ཤིང་། དེ་རྗེས་རང་ཉིད་ཀྱི་དོར་མའི་ངོས་སུ་ཕྱིས། དེ་ནས་ཁོ་ཚོ་ཕག་ཤ་བཙོས་མའི་སྟེང་
དུ་བཀྲེས་ལྟོགས་དང་བཅས་མཆོངས་ཤིང་། ཆུ་དམ་ནང་གི་ཆུ་དེ་ཡང་རྔམ་འཐུང་བྱས།
ཨལ་གྱིས་“ང་ལྟོགས་ནས་ཤི་གྲབས་བྱས་སོང་། ད་ལྟ་ང་ཚོས་ཅི་ཞིག་བྱེད་རྒྱུ་ཡིན། ཞག་
སྒར་ཡོད་སར་འགྲོ་རྒྱུ་ཡིན་ནམ་ཅི་བྱེད།" ཅེས་བཤད།
ཥོམ་གྱིས་"མི་ཤེས་ཡ། གཅིག་བྱས་ན་ཁོ་ཚོས་ང་ཚོའི་ལག་ནས་སྒར་སའི་རིན་དུ་སྒོར་
ཕྱེད་རེ་ལེན་ཨེ་ཐུབ་བལྟ་སྲིད། སོང་ནས་ཁྱིམ་མི་ཚོར་རླངས་འཁོར་ཞིག་གསོ་བྱས་ཟིན་
སྐོར་གྱི་བརྡ་ལན་ཞིག་སྤྲོད་འཇོག དེ་ནས་ས་བདག་གིས་ང་ཚོའི་ལག་ནས་སྒར་སའི་རིན་
ལེན་ཨེ་ཐུབ་བལྟ་རྒྱུ་ཡིན་ན། ང་ཚོ་དེ་གར་མ་བསྡད་པར་མུ་མཐུད་དུ་སོང་ཆོག ཁྱིམ་མི་
ཚོས་གནས་ཚུལ་ཤེས་ན་འདོད་ཀྱི་ཡོད་པ་རེད། ཡེ་ཤུ། དེ་རིང་ཕྱི་དྲོ་ཨ་མས་བཀག་འགོག་
བྱས་པ་དེ་དངོས་གནས་བཟང་འདུག གློག་བཞུ་འཁྱེར་ནས་མཐའ་འཁོར་ལ་ལྟོས། ཤུལ་
དུ་ཅི་ཡང་མ་སྐྱུར། གཅུ་ཟེའུ་སྐམ་པ་དེ་འཁྱེར། ང་ཚོར་འདི་ཡང་བསྐྱར་མཁོ་སྲིད།" ཅེས་
བཤད།
ཨལ་གྱིས་གློག་བཞུ་འཁྱེར་ནས་མཐའ་འཁོར་ཚང་མ་ཉུལ། "ཅི་ཡང་ལུས་ཡོད་ས་མ་
རེད
‘ ཡ། དེས་ན་ངས་འདི་བསྐོར། ཨལ། ཁྱོད་ཀྱིས་དོས་འཁོར་སྐོར།" ཋོམ་གྱིས་རླངས་
འཁོར་གྱི་མེ་གསོས་ཤིང་། ཆོས་དཔོན་རླངས་འཁོར་ཆུང་བའི་ནང་དུ་བུད། ཋོམ་གྱིས་
རླངས་འཁོར་ཆུང་བ་དལ་མོས་བསྐོར་ནས་སྒུལ་འཕྲུལ་གྱི་མགྱོགས་ཚད་དམའ་མོས་
འགྲོ་ཅི་ཐུབ་བྱས་ཤིང་། ཨལ་གྱིས་དོས་འཁོར་བསྐོར་ནས་ཁོ་ཚོའི་རྗེས་དེད། ཋོམ་གྱིས་
བང་ཚད་དམའ་མོའི་སྟེང་ནས་གྲོག་རོང་ཆུང་ཆུང་དེའི་ཕ་རོལ་ཏུ་བུད་ནས་"ཌོ་ཇེ་རླངས་
འཁོར་ཆུང་བ་འདི་ཚོ་བང་ཚད་དམའ་མོའི་སྟེང་ནས་སོང་ན། ཁང་པ་ཧྲིལ་པོ་ཞིག་འཁུར་
དགོས་བྱུང་རུང་ཤུགས་ཚད་ཀྱིས་འདང་གི་རེད། རེད་ཡ། བང་ཚད་དངོས་གནས་ཇེ་དལ་
རེད། འོན་ཀྱང་། འདི་ང་ཚོ་ལ་མཚོན་ན་ཏག་ཏག་རེད། ཐོག་མར་འཁོར་རྟེན་དེ་འགུལ་
སྐྱོད་བདེ་བ་ཞིག་ཡོང་ཐབས་བྱེད་དགོས། ཞེས་བཤད།
གཞུང་ལམ་སྟེང་དུ་ཌོ་ཇེ་རླངས་འཁོར་ཆུང་བ་དེ་བང་འགྲོས་དལ་མོས་འགྲོ་བཞིན་
འདུག་ལ། གློག་ཤུགས་བཅུ་གཉིས་ཅན་གྱི་མདུན་གློག་གིས་ལམ་ངོས་སུ་ཐུང་ལ་སེར་
མདངས་བབས་པའི་འོད་ཐིགས་ཤིག་སྤྲོ་བཞིན་འགྲོ།
ཁ་སེ་ཋོམ་གྱི་ཕྱོགས་སུ་འཁོར། “ཁྱོད་ཚོས་རླངས་འཁོར་ཞིག་གསོ་བྱེད་ཐུབ་པ་འདི་
ཡ་མཚན་རེད། གཅིག་ལས་རྒྱུ་ཡིན་ཟེར་དུས་དེ་མ་ཐག་ཏུ་སྟེང་དུ་ལྡིང་འགྲོ་ལ། དེ་ནས་
ཞིག་གསོ་ཡང་གྲུབ་འདུག ངས་རླངས་འཁོར་ཞིག་གསོ་བྱེད་མི་ཤེས་ལ། ད་སྔ་ཁྱོད་ཚོས་
ཞིག་གསོ་བྱེད་སྟངས་དེ་མཐོང་ཡོད་རུང་། ད་དུང་ཡང་བྱེད་ཤེས་ས་མ་རེད།”
ཋོམ་གྱིས་ཆུང་ཆུང་ཕྲུ་གུ་ཞིག་ཡིན་དུས་ནས་བཟུང་ཁོར་ཡུག་འདི་འདྲ་ཞིག་གི་ནང་
ནས་འཚར་ལོངས་འབྱུང་དགོས། འདི་ནི་ཤེས་མི་ཤེས་ཙམ་མ་ཡིན་པར་དེ་ལས་ཀྱང་ལྷག་
ཅིག་རེད། དེང་སང་ཕྲུ་གུ་ཚོས་བསམ་བློ་ཙམ་ཡང་གཏོང་མི་དགོས་པར་རླངས་འཁོར་ཞིག་
མར་བཤིག་ཐུབ།” ཅེས་བཤད།
རི་བོང་རྣ་རིང་ཞིག་མདུན་གློག་གི་འོད་ཞགས་ཁྲོད་དུ་མངོན་བྱུང་། རི་བོང་དེ་མདུན་
ཕྱོགས་སུ་འཁྱུག་རྩལ་མྱུར་པོས་མཆོང་གིན་མཆོང་གིན་འགྲོ་ལ། མཆོང་ཐེངས་རེ་ལ་
ཁོའི་རྣ་བ་རིང་པོ་གཉིས་ཀ་ལྷབ་བེ་ལྷབ་བེ་ལྡེམ། ཁོ་མཚམས་དང་མཚམས་སུ་གཞུང་
ལམ་ལས་འབྲོ་བར་རྩོམ་མོད། འོན་ཀྱང་། མུན་པའི་ལྕགས་རི་རིང་པོས་ཁོ་རང་ཕྱིར་དེད་
ཡོང་། མདུན་ཕྱོགས་ཀྱི་ཐག་རིང་ས་ནས་བཀྲག་མདངས་ཆེ་བའི་འོད་ཞགས་ཤིག་འཕྲོས་
ནས་ཁོ་ཚོའི་སྟེང་དུ་ཕོག་པས། རི་བོང་ལ་ཚམ་ཚོམ་ཞིག་ཤར་ནས་གོམ་སྟབས་ཇེ་དལ་
དུ་བཏང་བྱུང་ལ། དེ་ནས་གློ་བུར་ཁ་ཕྱིར་འཁོར་ནས་འོད་ཤུགས་ཆུང་བའི་གློག་འོད་ཀྱི་
ཕྱོགས་སུ་བརྒྱུགས། རི་བོང་དེ་འགྱིག་འཁོར་གྱི་འོག་ཏུ་འཁེལ་བ་ན་རླངས་འཁོར་ལ་
བརྡབ་དཀྲུག་ཆུང་ཙམ་ཞིག་བཏང་བྱུང་ལ། མདུན་ཕྱོགས་ནས་ཚུར་ཡོང་བཞིན་པའི་
རླངས་འཁོར་ཆུང་བ་དེ་ཤུབ་སྒྲ་དང་བཅས་ཁོ་ཚོའི་འགྲམ་བརྒྱུད་ནས་བཞུད་སོང་།
ཁ་སེ་ཡིས་ཨ་ཙི། ད་ཡིན་ན་ང་ཚོས་དེ་བཙིར་ཡག་བྱས་སོང་ཨ། ཞེས་བཤད།
ཥོམ་གྱིས་"མི་འགའ་རེ་བསམ་གཟས་ནས་བཙིར་བར་དགའ། འདི་འདྲ་འབྱུང་ཐེངས་
རེ་ལ་ངའི་སེམས་ལ་ཚ་ཤུར་རེ་རྒྱུག ད་ལྟ་རླངས་འཁོར་ཆུང་བ་ལ་སྐྱོན་མེད་པ་འདྲ། སྲུབ་
གདུབ་བརྡར་ནས་འཇམ་པོར་གྱུར་སོང་བ་ཡིན་རྒྱུ་རེད། དུད་པ་དེ་འདྲ་ངན་པ་ཡོང་གི་
མི་འདུག” ཅེས་བཤད།
ཁ་སེ་ཡིས་ཁྱོད་ཀྱིས་ཞིག་གསོ་བྱས་པ་ལམ་ལྷོང་བྱུང་འདུག” ཅེས་བཤད།
ཤིང་ཁང་ཆུང་ཆུང་ཞིག་གིས་ཞག་སྒར་གྱི་སྒར་སའི་ལྟེ་བ་བཟུང་ཡོད་ཅིང་། སྒོ་ཁྱམས་
སུ་རླངས་སྣུམ་གྱི་སྒྲོན་མེ་ཞིག་སིར་སྒྲ་དང་བཅས་འབར་གྱི་འདུག སྒྲོན་མེའི་མཐའ་རུ་
དཀར་ཞིང་འཚེར་བའི་འོད་འཁོར་གོར་གོར་ཞིག་སྤྲོས་ནས་གདའ། ཁང་པ་དང་ཉེ་ས་རུ་
རས་གུར་ལྔ་དྲུག་ཙམ་ཕུབ་འདུག་ལ། རླངས་འཁོར་ཆུང་བ་ཚོ་རས་གུར་ཚོའི་འགྲམ་དུ་
བཞག་འདུག དགོང་ཚིགས་གྲ་སྒྲིག་གི་བྲེལ་འཚུབ་དེ་གཞི་ནས་འཇགས་ཟིན་རུང་། ཞག་
སྒར་འགྲམ་གྱི་སྒར་ཐབ་ཚོའི་མེ་རོའི་སོལ་བ་ད་དུང་ཡང་དམར་ལམ་ལམ་བྱེད། སྣུམ་སྒྲོན་
བཀར་ཡོད་སའི་སྒོ་ཁྱམས་སུ་སྐྱེས་པ་ཚོ་འདུས་འདུག་ལ། དཀར་མདངས་འཚེར་བའི་
སྒྲོན་འོད་འོག་ཏུ་སྐྱེས་པ་འདི་ཚོའི་གདོང་པ་རྣམས་སྟོབས་དང་ཤུགས་ཀྱིས་གང་ཡོད་པར་
སྣང་། སྒྲོན་འོད་འདིས་ཁོ་ཚོའི་ཞྭ་མོའི་གྲིབ་ནག་རྣམས་ཁོ་ཚོའི་མིག་དང་དཔྲལ་བའི་
སྟེང་དུ་སྤྲོས་འདུག་ལ། དེས་ཁོ་ཚོའི་མ་ནེ་ཡང་མདུན་དུ་བསྣར་ཡོད་པའི་སྣང་བ་སྦྱིན།
ཁོ་ཚོ་ཐེམ་སྐས་ཀྱི་སྟེང་དུ་བསྡད་འདུག་ཅིང་། འགའ་རེ་ནི་ཐང་ལ་བསྡད་ནས་གྲུ་མོ་སྒོ་
ཁྱམས་ཀྱི་པང་གཅལ་སྟེང་དུ་ཁེན། ངོ་གདོང་གནག་ཅིང་གཟུགས་པོ་རིད་པའི་གནས་
བདག་དེ་ནི་སྒོ་ཁྱམས་སུ་རྐུབ་སྟེགས་ཤིག་གི་སྟེང་དུ་བསྡད་འདུག ཁང་པའི་ནང་དུ་རྡོ་
སྣུམ་གྱི་སྒྲོན་མེ་ཞིག་སྤར་འདུག་མོད། འོན་ཀྱང་། དེའི་འོད་སྣང་ནི་སིར་སིར་དུ་འབར་
བཞིན་པའི་རླངས་སྣུམ་སྒྲོན་མེའི་འོད་ཤུགས་ཀྱིས་ཡོངས་སུ་མནན་འདུག འདུས་ཚོགས་
ཀྱི་སྐྱེས་པ་ཚོ་གནས་བདག་གི་མཐའ་རུ་འཚོགས།
ཥོམ་གྱིས་ཌོ་ཇེ་རླངས་འཁོར་ཆུང་བ་དེ་ལམ་འགྲམ་དུ་བསྐོར་ནས་དེ་གར་བཞག་
ཅིང་། ཨལ་གྱིས་དོས་འཁོར་དེ་རྒྱལ་སྒོ་བརྒྱུད་ནས་ནང་དུ་བསྐོར་སོང་། ཋོམ་གྱིས་འདི་
ནང་དུ་འཛུལ་དགོས་དོན་མི་འདུག” ཅེས་ཟེར་བཞིན་རླངས་འཁོར་ཆུང་བ་ལས་སར་
བབས་ནས། སྒོ་ཆེན་བརྒྱུད་ནས་སྒྲོན་མེ་སྦར་ཡོད་ས་དེར་སོང་།
གནས་བདག་གིས་ཁོའི་རྐུབ་སྟེགས་ཀྱི་རྐང་པ་མདུན་མ་གཉིས་ཀ་ས་ལ་ཐུག་ཏུ་བཅུག་
ནས་མདུན་དུ་ཅུང་སྒུར་ཁྱོད་གཉིས་ཀྱིས་འདིར་སྒར་རྒྱག་རྒྱུ་ཡིན་ནམ།”
ཁོམ་གྱིས་"མིན། ང་ཚོའི་ཁྱིམ་མི་འདི་གར་ཡོད། ཝེ། ཨ་ཕ ཞེས་བཤད།
ཨ་ཕ་ཐེམ་སྐས་ཀྱི་སྐས་རིམ་ཆེས་འོག་མའི་སྟེང་དུ་བསྡད་འདུག་ཅིང་། ཁོས་ཁྱོད་ཚོ་
གཟའ་འཁོར་གཅིག་ཙམ་འགོར་རྒྱུ་རེད་བསམ་ཡོད། དེ་ཞིག་གསོ་བྱེད་ཐུབ་སོང་ངམ།
ཞེས་བཤད།
ཥོམ་གྱིས་“ང་ཚོར་རླུང་རྟ་རྒྱུགས་སོང་། ས་མ་རུབ་གོང་དུ་ལྷུ་ལག་ཁག་རྙེད་བྱུང་། སང་
ཉིན་ཞོགས་པ་ནམ་ལངས་པ་དང་ཆབས་ཅིག་ཏུ་ལམ་ལ་ཆས་ན་ཆོག" ཅེས་བཤད།
ཨ་ཕས་དེ་དངོས་གནས་ཡག་པོ་བྱུང་འདུག ཨ་མས་སེམས་ཁྲལ་བྱེད་ཀྱི་འདུག་ལ།
ཨ་ཕྱི་ཡང་སྨྱོན་པ་ལྟ་བུ་ཞིག་ཏུ་གྱུར་འདུག” ཅེས་བཤད།
“ཨེ་རེད། ཨལ་གྱིས་ཀྱང་ང་ལ་ལབ་བྱུང་། ཁོ་མོ་ཅུང་ཇེ་དགར་སོང་འདུག་གམ།
"ཨུན། གང་ལྟར་ད་ལྟ་གཉིད་སོང་།”
གནས་བདག་གིས་གལ་སྲིད་ཁྱོད་གཉིས་ཀྱིས་འདི་གར་སྒར་རྒྱག་རྒྱུ་ཡིན་ན། མི་རེ་
རེས་སྒོར་ཟུར་ལྔ་རེ་སྤྲོད་དགོས། དེ་སྤྲད་ན་སྒར་ས་དང་ཆུ། འབུད་ཤིང་བཅས་ཡོད་ལ། སུ་
ཞིག་གིས་ཀྱང་ཁྱོད་གཉིས་ལ་སུན་པོ་བཟོས་མི་ཡོང་།” ཞེས་བཤད།
ཋོམ་གྱིས་ཨ་ལྟས་ངན། ངེད་གཉིས་ལམ་འགྲམ་གྱི་ཆུ་ཡུར་གྱི་ནང་དུ་ཉལ་ཆོག་ལ། དེ་
ལ་སྐར་མ་གཅིག་ཀྱང་སྤྲོད་མི་དགོས།" ཞེས་བཤད།
གནས་བདག་གིས་མཛུབ་མོ་ལྔ་བོས་པུས་མོའི་སྟེང་དུ་ཐག་ཐག་ཏུ་བརྡུངས་དགོང་མོ་
ཉེན་རྟོག་པ་སྐོར་སྲུང་དུ་ཡོང་གི་རེད། ཁོ་ཡོང་ནས་ཁྱོད་ཚོར་དཀའ་ལས་བཟོ་སྲིད། མངའ་
སྡེ་འདི་རུ་ཕྱི་ལོགས་སུ་ཐང་ཉལ་བྱེད་མི་ཆོག་པའི་ཁྲིམས་ལུགས་ཡོད། འཁྱམ་པོ་ལྡོམ་པོ་
དོ་དམ་སྐོར་གྱི་ཁྲིམས་ལུགས་ཡོད།
‘ གལ་སྲིད་ངས་ཁྱོད་ལ་སྒོར་མོ་གཅིག་སྤྲད་པ་ཡིན་ན་ང་འཁྱམ་པོ་མིན་པ་ཨེ་རེད།
"དེ་རེད།
ཁྲོམ་གྱི་མིག་ཟུང་ལས་ཁོང་ཁྲོའི་མེ་ལྕེ་འབར། "ཉེན་རྟོག་པ་ཁྱོད་ཚང་གི་མག་པ་ཡིན་
པ་མིན་ནམ།”
གནས་བདག་གི་གཟུགས་པོ་མདུན་ཕྱོགས་སུ་དགྱེ། མ་རེད། ཁོ་མ་རེད། འོན་
ཀྱང་། ཁྱོད་ཚོ་སྤྲང་འཁྱམ་པ་ཚོས་ང་ཚོ་ས་གནས་ཡུལ་མི་ལ་ཇུས་གཏོགས་བྱེད་པའི་
དུས་ལ་ད་དུང་བབས་མེད།
"ང་ཚོའི་ལག་ནས་སྒོར་ཟུར་ལྔ་རེ་ལེན་པའི་སྟོང་བསམ་དེ་མ་འཆང་། ཨོ། ང་ཚོ་ག་
དུས་སྤྲང་འཁྱམ་པར་གྱུར་པ་རེད་དམ། ཨ། ང་ཚོས་ཁྱོད་ལ་སྐར་རྡོག་གཅིག་ཀྱང་སློང་མོ་
བརྒྱབ་མེད། ང་ཚོ་ཚང་མ་སྤྲང་འཁྱམ་པ་རེད་ཟེར་བ་ཨེ་ཡིན། ང་ཚོ་ངལ་གསོ་རྒྱག་ས་དང་
ཉལ་ས་ཙམ་གྱི་ཆེད་དུ་ཁྱོད་ལ་སྐར་རྡོག་གཅིག་ཀྱང་སློང་འདོད་མེད།
སྒོ་ཁྱམས་སྟེང་གི་སྐྱེས་པ་ཚོའི་གཟུགས་པོ་རེངས་ཤིང་གཡོ་འགུལ་མེད་ལ། ཚང་མ་
ཁ་ཁུ་སིམ་མེར་གནས། ཁོ་ཚོའི་གདོང་ལ་རྣམ་འགྱུར་བྲལ་ཞིང་། སོ་སོའི་ཞྭ་མོའི་གྲིབ་
ནག་ནང་གི་མིག་ཟུང་གིས་ལྐོག་ལྐོག་སུད་སུད་ཀྱིས་གནས་བདག་གི་གདོང་པར་བལྟས།
ཨ་ཕས་ངར་སྐད་དང་བཅས་ད་སྐྱུར་ཞོགཋོམ།” ཞེས་བཤད།
"ཡ་ཡ། ངས་ལོས་བསྐྱུར
སྐྱེས་པའི་འདུས་ཚོགས་དེ་ཁུ་སིམ་མེ་རེད་ལ། ཚང་མ་ཐེམ་སྐས་སྟེང་དུ་བསྡད་ནས་
སྒོ་ཁྱམས་ལ་ཡར་བསྙེས་ནས་འདུག་ཅིང་། རླངས་སྣུམ་སྒྲོན་མེའི་འོད་ཤུགས་དྲག་པོའི་
འོག་ནས་ཁོ་ཚོའི་མིག་ཟུང་ཁྲ་ལམ་ལམ་དུ་སྣང་། དྲོད་ཁོལ་དང་བྲལ་བའི་སྒྲོན་འོད་འོག་
ཏུ་ཁོ་ཚོའི་གདོང་པར་ཡང་དྲོད་ཁོལ་བྲལ་ཞིང་གཡོ་འགུལ་དབེན། ཁོ་ཚོའི་མིག་འབྲས་ཁོ་
ན་སྐད་ཆ་བཤད་མཁན་གཉིས་ཀའི་ངོ་གདོང་བར་དུ་ཡར་གཡོ་ཚུར་གཡོ་བྱེད། ཁོ་ཚོའི་ངོ་
གདོང་ལ་རྣམ་འགྱུར་བྲལ་ཞིང་ཁུ་སིམ་དུ་གནས། སྲིན་འབུ་མེ་ལྕེབས་ཤིག་འཕུར་ཡོང་
ནས་སྒྲོན་མེའི་སྟེང་དུ་མཆོངས་ནས། རང་སྲོག་རླུང་ལ་བསྐུར་ཏེ་འབུ་རོ་མུན་ནག་ཁྲོད་
དུ་ལྷུང་།
རས་གུར་ཞིག་གི་ནང་ནས་ཕྲུ་གུ་ཞིག་གིས་ངུ་ཅོར་བརྒྱབ་བྱུང་ལ། དེ་དང་མཐུད་ནས་
བུད་མེད་ཅིག་གི་སྐད་ངག་འཇམ་པོས་ཕྲུ་གུའི་ངུ་ཁ་འགོག་ཐབས་བྱེད་ཅིང་། དེ་ནས་ཁོ་
མོའི་སྐད་ཆ་དེ་ཡུན་གྱིས་གླུ་རུ་གྱུར་སྟོན་པ་ཡེ་ཤུ་མཚན་མོར་ཁྱོད་ལ་བྱམས། གཉིད་
ལ་སྡོད་དང་། གཉིད་ལ་སྡོད། སྟོན་པ་ཡེ་ཤུས་མཚན་མོའི་མེལ་ཚེ་མཛད། གཉིད་ལ་སྡོད་
དང་། ཨོ་... ། གཉིད་ལ་སྡོད། ཨོ་... །
སྒྲོན་མེས་སྒོ་ཁྱམས་སྟེང་དུ་སིར་སྒྲ་སྒྲོག་བཞིན་འདུག གནས་བདག་གིས་སྟོད་ལྭའི་
བྲང་ཁའི་Vདབྱིབས་ཀྱི་བར་སྟོང་ལས་ལག་པས་འཕྲུག་ཙམ་འཕྲུག་ཙམ་བྱས། བར་སྟོང་
དེ་ལས་བྲང་སྤུ་སྔོ་སྐྱ་ཟ་ངེ་ཟིང་ངེ་སྐོར་ཞིག་ཕྱི་རུ་མངོན། ཁོས་མི་ཚང་མའི་ངོ་གདོང་
འཚོས་ཤིང་སེམས་པ་ཟང་ཟིང་དུ་གྱུར། ཁོས་དེར་འདུས་ཀྱི་སྐྱེས་པ་ཚོའི་ངོ་གདོང་ལ་
བལྟས་ནས་ཁོ་ཚོའི་གདོང་ལས་རྣམ་འགྱུར་རེ་ཨེ་མཐོང་བལྟས་མོད། ཁོ་ཚོས་གཡོ་འགུལ་
ཙམ་ཡང་མ་བྱས།
ཁོམ་ཡུན་རིང་ཞིག་ལ་ཁུ་སིམ་དུ་བསྡད་ཅིང་། དེ་ནས་ཁོའི་ནག་ཀྲིག་ཀྲིག་གི་མིག་ཟུང་
གིས་དལ་མོས་གནས་བདག་ལ་ཡར་བལྟས་ནས། སྐད་མགོ་དམའ་མོས་ང་ལ་རྙོང་འཛིང་
སློང་འདོད་ཅི་ཡང་མེད། མི་ཞིག་ལ་སྤྲང་འཁྱམ་པ་ཞེས་སྡིགས་ཡོང་ན་བཟོད་བསྲན་དཀའ་
མོ་རེད། འོན་ཀྱང་། ང་སྐྲག་གི་མེད། ང་ཁྱོད་དང་ཁྱོད་ཀྱི་ཉེན་རྟོག་པ་དང་ལྷན་དུ་སོང་ནས་
ཁུ་ཚུར་གཡུག་རེས་བྱས་ཆོག་ལ། འདི་ནས་ཕུ་དཀྲུག་མདོ་དཀྲུག་ཅིག་བྱས་ཀྱང་ཆོག་མོད།
འོན་ཀྱང་། དེ་ལྟར་བྱས་པས་ཕན་པ་ཅི་ཡོད།
སྐྱེས་པ་ཚང་མས་འགུལ་སྐྱོད་ཅིག་བརྒྱབ་བྱུང་ལ། སོ་སོའི་འདུག་སྟངས་ཀྱང་བརྗེ་
བོ་རེ་བརྒྱབ་ཅིང་། ཁོ་ཚོའི་ཁྲ་རིག་རིག་གི་མིག་ཟུང་གིས་དལ་མོས་ཡར་གནས་བདག་
གི་ཁ་ལ་བལྟས་ནས། ཁོའི་མཆུ་རྩེ་འགུལ་བར་ངང་སྒུག་བྱས། ཁོའི་སེམས་པ་ཡང་ལྷོད་
ལ་བབས་བྱུང་། ཁོས་བལྟས་ན་རང་ཉིད་ལ་རྒྱལ་ཁ་ཐོབ་ཡོད་པ་འདྲ། འོན་ཀྱང་། རྒྱལ་
ཕམ་དེའང་དེ་འདྲ་ཁ་ཚོན་ཆོད་པ་ཞིག་མ་ཡིན་པའི་རྐྱེན་གྱིས་མུ་མཐུད་དུ་ཕར་རྒོལ་
བྱེད་པའི་སྤོབས་པ་མ་སླེབས་པར་ཁྱོད་ལ་སྒོར་ཕྱེད་ཅིག་ཡོད་རྒྱུ་རེད། ཨེ་ཡོད ཅེས་དྲིས
"ལོས་ཡོད། དེ་ཡོད། འོན་ཀྱང་། དེ་ང་ལ་ད་རུང་དགོས་རྒྱུ་རེད། དགོང་མོ་ཉལ་ས་ཞིག་
གི་དོན་དུ་དེ་འཕྲོ་བརླག་གཏོང་མི་བྲ།
“གང་ལྟར། ང་ཚོ་ཚང་མས་འཚོ་བ་རོལ་དགོས་ཀྱི་ཡོད་པ་རེད།"
ཁཱོམ་གྱིས་དེ་རེད། འོན་ཀྱང་། རང་ཉིད་ཀྱི་འཚོ་ཐབས་ཀྱི་ཆེད་དུ་གཞན་པའི་འཚོ་
གནས་བརླག་མ་དགོས་ན་ཨང་འདོད་ཀྱི་ཡོད།" ཅེས་བཤད།
སྐྱེས་པ་ཚོ་ཡང་བསྐྱར་འགུལ་སྐྱོད་བརྒྱབ། དེ་ནས་ཨ་ཕས་“ང་ཚོ་སང་ཉིན་སྔ་མོར་
ལམ་ལ་འབུད་རྒྱུ་ཡིན། སྐུ་ཞབས། ང་ཚོས་སྒར་རིན་སྤྲད་ཟིན་པ་ཡིན། མི་འདི་ང་ཚོའི་གྲས་
ཡིན་པས་ཁོ་བསྡད་ན་མི་ཆོག་གམ། ང་ཚོས་སྒར་རིན་སྤྲད་ཟིན་པ་ཡིན་ཨ།" ཞེས་བཤད།
གནས་བདག་གིས་“རླངས་འཁོར་རེ་ལ་སྒོར་ཕྱེད་རེ་རེད། ཅེས་བཤད།
"དེས་ན་ཁོ་ལ་རླངས་འཁོར་མེད། རླངས་འཁོར་རྒྱལ་སྒོའི་ཕྱི་ལོགས་སུ་བཞག་ཡོད།"
གནས་བདག་གིས་ཁོ་ཡང་རླངས་འཁོར་དུ་བསྡད་དེ་ཡོང་བ་རེད་ཨ། དེ་མ་གཏོགས་
ཚང་མས་རླངས་འཁོར་ཕྱི་ལོགས་སུ་བཞག་ནས་ངའི་ཞག་ས་རིན་མེད་དུ་སྤྱོད་རྒྱུ་རེད་
ཡ།” ཞེས་བཤད།
ཥོམ་གྱིས་ང་ཚོས་རླངས་འཁོར་བསྐོར་ནས་མདུན་ཕྱོགས་སུ་འགྲོ་རྒྱུ་ཡིན། ཞོགས་པར་
ཐུག ང་ཚོས་ཁྱོད་ཚོ་བཙལ་ནས་ཡོང་། ཨལ་འདི་གར་བསྡད་ནས་ཨ་ཁུ་ཇོན་ང་དང་མཉམ་
དུ་འགྲོ ཞེས་བཤད་རྗེས་གནས་བདག་ལ་བལྟས་ཏེ་"དེ་འདྲ་བྱས་ན་ཁྱོད་ལ་མི་འགྲིག་རྒྱུ་
འདྲ་ཨེ་ཡོད།" ཞེས་དྲིས།
ཁོས་མགྱོགས་པོར་སེམས་ཐག་ཅིག་བཅད་ཅིང་། ཐག་གཅོད་ཀྱི་ནང་དུ་གུ་ཡངས་
ཅུང་ཙམ་ཡང་འདྲེས། “ཐོག་མར་སྒར་རིན་སྤྲོད་སྐབས་ཀྱི་མི་གྲངས་ལས་མ་བརྒལ་ན། སུ་
བསྡད་ཀྱང་ཆོག
ཁྲོམ་གྱིས་རང་ཉིད་ཀྱི་ཐ་མག་ཁུག་མ་ཕྱིར་ཕྱུང་། ད་ལྟ་ཁུག་མ་དེ་བཟོ་ལྟ་ཤོར་བའི་
རས་ལེབ་སྐྱ་བོ་ཞིག་ཏུ་གྱུར་འདུག་ལ། དེའི་མཐིལ་དུའང་གཞའ་བརླན་དུ་གྱུར་པའི་རྩྭ་
རྡུལ་ཞིག་ལས་ལྷག་མི་འདུག ཁོས་གཟུགས་ཕུང་རིད་པའི་ཐ་མག་ཅིག་བསྒྲིལ་རྗེས་ནས་
ཁུག་མ་དེ་མར་གཡུགས་རྗེས་“ང་ཚོ་མ་འགྱངས་པར་འགྲོ།" ཞེས་བཤད།
ཨ་ཕས་འདུས་ཚོགས་སྤྱི་ལ་གཏམ་བཤད་ཅིག་སྤེལ། ཁྱིམ་ཚང་ཞིག་ལ་མཚོན་ན།
ཁྱིམ་མི་ཁ་ཁར་གཏོར་རྒྱུ་དེ་ཧ་ཅང་སེམས་ཕམ་པའི་དོན་དག་ཅིག་རེད། ང་ཚོ་ལ་མཚོན་
ན་རང་ཉིད་ཀྱི་ས་གཞིས་ཡོད་མྱོང་། ང་ཚོ་ཡང་འུ་ཐུག་ཐབས་ཟད་དེ་འདྲ་མིན། འདྲུད་
འཐེན་གྱིས་ང་ཚོའི་ཚད་པ་མ་བསློགས་བར་དུ་ང་ཚོ་ཡང་ས་ཞིང་ཡོད་པའི་ཞིང་པ་ཡིན།
སྨིན་མ་ཁམས་སེར་ཅན་གྱི་ན་གཞོན་སྐམ་ལ་རིད་པ་ཞིག་གི་མགོ་བོ་དལ་མོར་ཚུར་
འཁོར་ནས་བོགས་ལེན་ཞིང་པ་ཡིན་ནམ།" ཞེས་དྲིས།
"ཡིན་ཡ། ང་ཚོ་བོགས་ལེན་ཞིང་པ་ཡིན། ས་གཞིས་དེ་ང་ཚོར་དབང་མྱོང་།
ན་གཞོན་དེས་གདོང་པ་ཡང་བསྐྱར་ཚུར་འཁོར་ནས་“ང་ཚོ་གཅིག་པ་རེད།” ཅེས་
བཤད།
ཨ་ཕས་སྟབས་འགྲིག་པ་ཞིག་ལ་ང་ཚོས་འདི་ལྟ་བུའི་འཚོ་བ་ཡུན་རིང་ལ་རོལ་མི་
དགོས། ང་ཚོ་ནུབ་རྒྱུད་དུ་སོང་ནས་ལས་ཀ་འཚོལ་རྒྱུ་ཡིན་ལ། དེ་ནས་ས་ཆུ་འཛོམས་པའི་
ས་ཞིང་ལེབ་མོ་ཞིག་ཨེ་ལོན་བལྟ་རྒྱུ་ཡིན།” ཞེས་བཤད།
སྒོ་ཁྱམས་ཀྱི་སྣེ་མོ་ནས་སྐྱེས་པ་རྩབ་ཧྲལ་པ་ཞིག་ཡར་ལངས་བྱུང་། ཁོའི་ཕྱི་སྟོད་ནག་
པོ་དེ་རལ་ནས་འཛར་འཛར་དུ་གྱུར་འདུག་ལ། རས་རྒོད་ཀྱི་དོར་མའི་པུས་མོ་གཉིས་ཀ་
རལ་ནས་སྟོང་པ་རེད། ཁོའི་ངོ་གདོང་དེ་ཐལ་རྡུལ་གྱིས་ནག་པོར་བསྒྱུར་འདུག་ལ། དེའི་
ངོས་སུ་རྔུལ་ཆུ་བརྒྱུགས་ཤུལ་གྱི་ཁྲ་ཐིག་རེ་བབས། ཁོའི་མགོ་བོ་ཨ་ཕའི་ཕྱོགས་སུ་འཁོར་
ཁྱོད་ཚོར་སྒོར་མོ་མང་པོ་ཡོད་རྒྱུ་རེད།
ཨ་ཕས་མེད། ང་ཚོར་སྒོར་མོ་མེད། འོན་ཀྱང་། ང་ཚོར་ལས་ཀ་ལས་མཁན་མང་པོ་
ཡོད་ལ། ཚང་མ་གཟུགས་གཞི་ཐང་ཐང་གི་སྐྱེས་པ་ཤ་སྟག་ཡིན། དེ་ཕྱོགས་སུ་གླ་ཆ་མཐོ་
བས་ང་ཚོ་ཚང་མས་སྒོར་མོ་མཉམ་དུ་བླངས་ན། འཚོ་བ་ཡག་པོ་འཁྱོང་གི་རེད།” ཅེས་
བཤད།
ཨ་ཕས་སྐད་ཆ་བཤད་པའི་སྐབས་སུ་སྐྱེས་པ་རྩབ་ཧྲལ་པ་དེས་ཨ་ཕ་ལ་བལྟས་ནས་
འདུག་ཅིང་། དེ་ནས་ཁོ་གློ་བུར་དུ་གད་མོ་བགད་བྱུང་ལ། ཁོའི་དགོད་སྒྲ་དེ་རིམ་བཞིན་
གཙེར་སྒྲ་དང་ལྡན་པའི་ཁྲེལ་དགོད་ལྟ་བུར་གྱུར། འདུས་ཚོགས་ཀྱི་ངོ་གདོང་ཁོའི་ཕྱོགས་
སུ་འཁོར་སོང་ལ། ཁོའི་ཁྲེལ་དགོད་དེ་ཚད་ལས་བརྒལ་སོང་བས། ད་ལྟ་གློ་ལུ་རྒྱག་གི་
འདུག མཇུག་མཐར་ཁོས་ཁྲེལ་དགོད་ཀྱི་མགོ་མནན་པའི་སྐབས་སུ་ཁོའི་མིག་ཟུང་ཡང་
དམར་པོར་གྱུར་ནས་མཆི་མ་ཁྲོབ་ཁྲོབ་བྱེད། “ཁྱོད་ཚོ་ནུབ་རྒྱུད་དུ་སོང་ནས། ཨོ། དཀོན་
མཆོག་ཡེ་ཤུ། ཁོའི་ཁྲེལ་དགོད་ཀྱི་མགོ་ཕྱིར་བརྩམས་སོང་། “ཁྱོད་ཚོ་ནུབ་ཕྱོགས་སུ་སོང་
ནས་གླ་ཆ་མཐོན་པོ་རེ་ལེན་རྒྱུ་ཡིན་ཟེར། ཨོ།དཀོན་མཆོག་ཡེ་ཤུ།" ཁོས་དགོད་མཚམས་
བཞག་ནས་གཡོ་འཛུམ་ལྟ་བུས་"ཚ་ལུ་མ་འཐོག་རྒྱུ་ཡིན་ཟེར་བ་ཡིན་ནམ་ཡང་ན་ཁམ་བུ་
འཐོག་རྒྱུ་ཡིན་ཟེར་བ་ཡིན།” ཞེས་བཤད།
ཨ་ཕའི་སྐད་ལ་ནན་ཏན་གྱི་གདངས་འདྲེས་ཁོ་ཚོར་ལས་ཀ་ལས་རྒྱུ་ཅི་ཞིག་ཡོད་ན་
ང་ཚོས་དེ་ལས་རྒྱུ་ཡིན། ཁོ་ཚོར་ལས་ཀ་ལས་རྒྱུ་ཧ་ཅང་མང་པོ་ཡོད་པ་རེད།” སྐྱེས་པ་རྩབ་
ཧྲལ་པས་དབུགས་བསྡམས་ནས་ཁོང་དགོད་བྱས།
ཥོམ་གྱིས་འཚིག་པ་ཟ་བའི་རྣམ་པས་ཁོའི་ཕྱོགས་སུ་འཁོར་ནས་“དེ་ལ་དེ་འདྲའི་དགོད་
རྒྱུ་ཅི་ཞིག་འདུག” ཅེས་བཤད།
སྐྱེས་པ་རྩབ་ཧྲལ་པས་ཁ་བཙུམས་ནས་མིག་མདངས་ངམ་ནག་པོས་སྒོ་ཁྱམས་ཀྱི་
པང་ལེབ་ལ་བལྟས། “ངས་ཚོད་དཔག་བྱས་ན་ཁྱོད་ཚོ་ཁ་ལི་ཧྥོར་ནེ་ཡ་མངའ་སྡེ་ལ་འགྲོ་
རྒྱུ་བྱས་ཡོད་རྒྱུ་རེད།
ཨ་ཕས་དེ་ངས་ཁྱོད་ལ་བཤད་ཟིན་པ་ཡིན་ཨ། སྐྱག་པ་འདྲ་གཅིག་གི་ཚོད་དཔག
ཅེས་བཤད།
སྐྱེས་པ་རྩབ་ཧྲལ་པས་དལ་མོས་ང་ལ་མཚོན་ན། ང་རང་ཕྱིར་འགྲོ་བཞིན་པ་ཡིན། ང་
དེ་གར་ཕྱིན་པ་ཡིན།” ཞེས་བཤད།
ངོ་གདོང་ཚང་མ་གློ་བུར་དུ་ཁོའི་སྟེང་དུ་འཁོར་ཞིང་། སྐྱེས་པ་ཚོའི་ལུས་པོ་འགུལ་མེད་
དུ་གྱུར། སྒྲོན་མེའི་སིར་སྒྲ་དེ་ཧལ་ཁ་ལེན་པ་ལྟར་དལ་མོར་འཇགས་སོང་བས། གནས་
བདག་གིས་རྐུབ་སྟེགས་ཀྱི་མདུན་རྐང་སྒོ་ཁྱམས་ཀྱི་པང་གཅལ་ངོས་སུ་སར་ཕབ་ནས།
ཡར་ལངས་ཏེ་སྒྲོན་མེ་ལ་དབུགས་བརྒྱབ་པས། སྒྲོན་མེའི་སིར་སྒྲ་གསལ་པོ་དང་མཐོན་
པོར་གྱུར། ཁོ་རང་ཉིད་ཀྱི་རྐུབ་སྟེགས་སྟེང་དུ་ཕྱིར་བསྡད་མོད། འོན་ཀྱང་། ད་ཐེངས་
རྒྱབ་ཕྱོགས་སུ་ཕྱིར་མ་བསྙེས། སྐྱེས་པ་རྩབ་ཧྲལ་པ་དེ་ཚང་མའི་ངོ་གདོང་གི་ཕྱོགས་སུ་
ཕྱོགས་ང་རང་ནི་ཕ་ཡུལ་དུ་ཕྱིར་སོང་ནས། དེ་གར་བཀྲེས་ལྟོགས་མྱོང་རྒྱུ་ཡིན། རང་ཡུལ་
ནས་ཡང་བསྐྱར་བཀྲེས་ལྟོགས་མྱོང་དགོས་རུང་མི་སྐྱོན།
ཨ་ཕས་ཁྱོད་ཀྱིས་སྨྱོ་བཤད་ཅི་ཞིག་རྒྱག་བཞིན་ཡོད། ངའི་ལག་ཏུ་བརྡ་ཡིག་ཅིག་ཡོད་
ལ། དེའི་སྟེང་དུ་ཁོ་ཚོས་གླ་ཆ་མཐོན་པོ་སྤྲོད་རྒྱུ་ཡིན་ལབ་འདུག་ཅིང་། ཉེ་སྔོན་
མཐོང་བའི་བརྡ་ཡིག་ཅིག་གི་སྟེང་དུའང་ཁོ་ཚོར་ཤིང་ཏོག་འཐོག་མཁན་མཁོ་ལབ་ཀྱི་
འདུག ཅེས་བཤད།
སྐྱེས་པ་རྩབ་ཧྲལ་པ་དེ་ཨ་ཕར་ཁ་འཁོར། ཁྱོད་ཚོར་ཕ་ཡུལ་ཕྱོགས་སུ་ཕྱིར་ལོག་ས་
དེ་འདྲ་ཨེ་ཡོད
ཨ་ཕས་'མེད། ང་ཚོ་ཕྱི་ལ་ཕྱུང་བ་རེད། ཁོ་ཚོའི་འདྲུད་འཐེན་གྱིས་ང་ཚོའི་ཁང་པ་
དཀྱིལ་གཤགས་བཏང་སོང་ཞེས་བཤད།
"དེས་ན་ཁྱོད་ཚོ་རང་ཡུལ་དུ་ཕྱིར་ལོག་རྒྱུ་མ་རེད་ཨ།"
"ཅི་ལ་ལོག་གམ།"
སྐྱེས་པ་རྩབ་ཧྲལ་པ་དེས་དེས་ན་ངས་ཁྱོད་ཚོར་འཇིགས་སྐྲག་མི་སློང་། ཞེས་བཤད།
"དེ་རེད། ཁྱོད་ཀྱིས་ང་ཚོར་འཇིགས་སྐྲག་སློང་ག་ལ་ཐུབ། ངའི་ལག་ཏུ་བརྡ་ཡིག་ཅིག་
ཡོད་ལ། དེའི་སྟེང་དུ་ཁོ་ཚོར་ལས་ཀ་པ་དགོས་ལབ་ཀྱི་འདུག ཁོ་ཚོར་ལས་ཀ་པ་དགོས་ཀྱི་
མེད་ན་བརྡ་ཡིག་འདི་འདྲ་བཀྲམ་ནས་ཅི་ཞིག་བྱའམ། བརྡ་ཡིག་འདི་ཚོ་དཔར་ན་འགྲོ་
སོང་ཡོད་པས། ཁོ་ཚོར་ལས་ཀ་པ་དགོས་ཀྱི་མེད་ན་ཁོ་ཚོས་འདི་འདྲ་དགྲམ་རྒྱུ་མ་རེད་ཨ།་
" ངས་ཁྱོད་ཚོར་འཇིགས་སྐྲག་སློང་འདོད་མི་འདུག
ཨ་ཕས་ཁོང་ཁྲོ་དང་བཅས་ཁྱོད་ཀྱིས་སྨྱོ་བཤད་ལུང་པ་གང་བརྒྱབ་བྱུང་ལ། ད་དུང་
ཡང་ཁྱི་ཁ་མི་བཙུམ་པ་ཅི་རེད། ངའི་ལག་གི་བརྡ་ཡིག་གི་སྟེང་དུ་ཁོ་ཚོར་ལས་ཀ་པ་དགོས་
ལབ་ཀྱི་འདུག་མོད། ཁྱོད་རང་གིས་ཁྲེལ་དགོད་བྱེད་བཞིན་ལས་ཀ་པ་དགོས་ཀྱི་མི་འདུག་
ཟེར། ཡ། དོན་དུ་སུ་ཞིག་གིས་སྐྱག་རྫུན་བཤད་པ་རེད། ཅེས་བཤད།
སྐྱེས་པ་རྩབ་ཧྲལ་པས་ཁོང་ཁྲོས་གང་བའི་ཨ་ཕའི་མིག་ཟུང་ལ་བལྟས་ཤིང་། དེ་ནས་
ཁོ་རང་ཡང་ཅུང་འགྱོད་པ་སྐྱེས་པ་འདྲ་བས་བརྡ་ཡིག་སྟེང་དུ་བྲིས་པ་འགྲིག་འདུག ཁོ་
ཚོར་ལས་ཀ་པ་དགོས་ཀྱི་འདུག” ཅེས་བཤད།
"དེས་ན་ཁྱོད་ཀྱིས་དེ་འདྲའི་ཁྲེལ་དགོད་བྱེད་དོན་ཅིའི་ཕྱིར་ཡིན།"
རྒྱུ་མཚན་ནི། ཁྱོད་ཚོས་ཁོ་ཚོར་ལས་ཀ་པ་ག་འདྲའི་རིགས་དགོས་པ་ཤེས་ཀྱི་མེད་
པས་ཡིན།”
‘ཁྱོད་ཀྱིས་ཅི་ཟེར་བ་ཡིན།”
སྐྱེས་པ་རྩབ་ཧྲལ་པས་མཇུག་མཐར་སེམས་ཐག་བཅད་ནས་“ལྟོས་དང་། ཁྱོད་ཀྱི་བརྡ་
ཡིག་སྟེང་དུ་ཁོ་ཚོར་མི་ག་ཚོད་དགོས་ལབ་ཀྱི་འདུག་གམ།” ཞེས་བཤད།
"མི་བརྒྱད་བརྒྱ། ད་དུང་དེ་ས་ཆ་ཆུང་ཆུང་ཞིག་རེད།
ཤོག་བུ་དམར་སེར་ཅན་དེ་རེད་དམ
"ཅི་རེད། རེད།
སྟེང་དུ་མི་ཞིག་གི་མིང་བྲིས་ནས། ལས་རིགས་ག་གེ་མོའི་འགན་ལེན་ལས་དཔོན་ག་
གེ་མོ་ཡིན་རབས་བྲིས་ཡོད་རྒྱུ་རེད།”
ཨ་ཕས་གློ་ཁུག་ཏུ་ལག་པ་བསྲིངས་ནས་ལྟེབས་རྩེག་བརྒྱབ་པའི་བརྡ་ཡིག་ཅིག་ཕྱིར་
བླངས་ཡོང་རེད། དེ་འདྲ་བྲིས་འདུག ཁྱོད་ཀྱིས་ཇི་ལྟར་ཤེས་པ་ཡིན།
སྐྱེས་པ་དེས་ལྟོས་དང་། དེར་སྙིང་པོ་ཅི་ཡང་ཡོད་པ་མ་རེད། མི་འདིར་ལས་ཀ་པ་
བརྒྱད་བརྒྱ་དགོས་དུས་ཁོས་བརྡ་ཡིག་འདི་འདྲ་ཚར་ལྔ་སྟོང་ཙམ་དཔར་ཡོད་རྒྱུ་རེད་ལ།
དེ་དག་མི་སྟོང་ཕྲག་ཉི་ཤུ་ཙམ་གྱིས་མཐོང་ཡོད་རྒྱུ་རེད། དཀའ་ཁག་ལ་འཕྲད་ཡོད་པའི་
མི་གྲངས་སྟོང་ཕྲག་གཉིས་གསུམ་ཙམ་གྱིས་བརྡ་ཡིག་འདི་ལ་ཡིད་ཆེས་བྱས་ནས་ནུབ་
ཕྱོགས་སུ་འགྲོ་བཞིན་ཡོད་རྒྱུ་རེད།" ཅེས་བཤད།
ཨ་ཕས་འོན་ཀྱང་། དེ་ལྟར་བྱས་ན་དོན་སྙིང་ཅི་ཞིག་འདུག་གམ།" ཞེས་འུར་བརྒྱབ།
"ཁྱོད་རང་བརྡ་ཡིག་འདི་འགྲེམ་མཁན་ལ་མ་ཐུག་བར་དུ་འདི་ལ་དོན་སྙིང་ཅི་ཡོད་ཧ་
གོ་རྒྱུ་མ་རེད། ཁྱོད་ཚོ་སོང་ན་བརྡ་ཡིག་འདི་འགྲེམ་མཁན་ནམ་ཡང་ན་ཁོའི་ལག་རོགས་
ཤིག་ལ་ཐུག་གི་རེད། ཁྱོད་ཚོ་སོང་ནས་ལམ་འགྲམ་གྱི་ཡུར་བའི་ནང་ནས་སྒར་རྒྱག་རྒྱུ་
རེད་ལ། དེ་གར་ཁྱོད་ཚོ་དང་ཁྱོད་ཚོ་ལྟ་བུའི་ཁྱིམ་ཚང་ལྔ་བཅུ་ལྷག་ཡོད་རྒྱུ་རེད། དེ་ནས་
ཁོ་ཡོང་གི་རེད་ལ། ཁོས་ཁྱོད་ཚོའི་རས་གུར་ནང་ནས་བཟའ་རྒྱུ་ཅི་ཞིག་ལྷག་ཡོད་མེད་
བལྟ་རྒྱུ་རེད། གལ་སྲིད་ཁྱོད་ཚོར་བཟའ་རྒྱུ་ཅི་ཡང་ལྷག་མེད་ན་དེ་ནས་ཁོས། 'ལས་ཀ་བྱེད་
འདོད་དམ།' ཞེས་འདྲི་རྒྱུ་རེད་ལ། ཁྱོད་ཚོས་དེའི་ལན་དུ། 'ལོས་འདོད། སྐུ་ཞབས། ང་ཚོར་
ལས་ཀ་རེ་ལས་རྒྱུའི་གོ་སྐབས་གནང་བར་མཁྱེན།' ཟེར་རྒྱུ་རེད། དེ་དུས་ཁོས། 'ཡ། ང་
ལ་ཁྱོད་ཚོ་དགོས།' ཟེར་ཞིང་། ཁྱོད་ཚོས། ལས་མགོ་ག་དུས་འཛུགས་དགོས།' ཞེས་འདྲི་
ངེས། ཁོས་ཁྱོད་ཚོར་ལས་ཀ་གང་དུ་ལས་སུ་འགྲོ་དགོས་པ་དང་། ག་དུས་འགྲོ་དགོས་པ་
བཤད་རྒྱུ་རེད་ལ། དེ་ནས་ཁོ་མུ་མཐུད་དུ་ལས་ཀ་པ་འཚོལ་དུ་འགྲོ་རྒྱུ་རེད། གཅིག་བྱས་
ན་ཁོ་ལ་མི་ཉིས་བརྒྱ་མ་གཏོགས་མི་དགོས་མོད། འོན་ཀྱང་། ཁོས་ལས་ཀ་པ་ལྔ་བརྒྱ་ལ་
ཁ་བརྡ་བྱེད་རྒྱུ་རེད་ལ། དེ་དག་གིས་མི་གཞན་པ་ལ་བཤད་རྒྱུ་རེད། དེ་བས། ཁྱོད་ཚོ་ལས་
ཡུལ་དུ་སླེབས་དུས། དེ་གར་མི་གྲངས་སྟོང་ཕྲག་ལྷག་འཛོམས་ཡོད་རྒྱུ་རེད་ལ། དེ་ནས་མི་
དེས། 'ངས་ཆུ་ཚོད་རེ་ལ་ལས་གླ་སྒོར་ཟུར་གཉིས་རེ་སྤྲོད་རྒྱུ་ཡིན།' ཟེར་ངེས། སྐད་ཆ་དེ་
ཐོས་ཚེ། མི་ཚོགས་ཕྱེད་ཀ་ཙམ་རང་རང་གི་གུར་དུ་ཕྱིར་ལོག་འགྲོ་ཡི་རེད། འོན་ཀྱང་། ད་
དུང་ཡང་ཤུལ་དུ་མི་ལྔ་བརྒྱ་ཡས་མས་ལྷག་ཡོད་ངེས་ཤིང་། ཁོ་ཚོ་ལྟོགས་དྲགས་པའི་རྐྱེན་
གྱིས། སོབ་གོར་གཅིག་གི་དོན་དུ་ལས་ཀ་ཅི་ཞིག་ཡིན་རུང་ལས་རྒྱུ་རེད། ལྟོས་དང་། ཁོ་ལ་
ཁམ་བུ་འཐོག་མཁན་དང་། ཡང་ན་སྲིང་བལ་འཐོག་མཁན་གྱི་ལས་ཀ་པ་དགོས་པ་བདེན་
པ་རེད། ད་གནས་ལུགས་དེ་རྟོགས་སོང་ངམ། ལས་ཀ་པ་ག་ཚོད་མང་མང་དང་། ཁོ་ཚོ་གྲོད་
ཁོག་ག་ཚོད་ལྟོགས་ཡོད་ན། ཁོས་དེ་ཚོད་ཀྱིས་གླ་ཆ་དམའ་སར་ཕབ་ཐུབ་ཀྱི་ཡོད་པ་རེད།
དེ་བཞིན། ཁོས་གང་ཐུབ་ཐུབ་ཀྱིས་ཕྲུ་གུ་ཡོད་མཁན་གྱི་ལས་ཀ་པ་གླ་ཨེ་ཐུབ་བལྟ་ལ། རྒྱུ་
མཚན་ནི། ལྟས་ངན། ངས་ཁྱོད་ཚོར་སྐྲག་སློང་གི་མིན་ལབ་པ་མིན་ནམ།” གོར་གོར་དུ་
བསྡད་པའི་སྐྱེས་པ་ཚོའི་གྲང་ཤུར་ཤུར་གྱི་མིག་མདངས་ཀྱིས་ཁོའི་གདོང་ལ་ཅེར་ནས་
འདུག་ཅིང་། ཁོ་ཚོའི་མིག་ཟུང་གིས་ཁོའི་གཏམ་དེ་བདེན་མིན་གྱི་བརྡར་ཤ་གཅོད་བཞིན་
ཡོད་པས། སྐྱེས་པ་རྩབ་ཧྲལ་པ་དེར་ཅུང་དོགས་མི་བདེ་བ་ཤར། “ངས་ཁྱོད་ཚོར་སྐྲག་སློང་
གི་མིན་ལབ་ཡོད་མོད། འོན་ཀྱང་། ངས་སྣང་མེད་སྒོས་དེ་ལྟར་བྱེད་བཞིན་འདུག ཁྱོད་ཚོ་
མུ་མཐུད་དུ་མདུན་སྐྱོད་བྱེད་རྒྱུ་རེད་ལ། ཕྱིར་ཕ་ཡུལ་དུ་ལོག་རྒྱུ་མ་རེད།” སྒོ་ཁྱམས་ཧྲིལ་
པོ་ཁུ་སིམ་པོར་གྱུར། སྒྲོན་མེས་སིར་སྒྲ་སྒྲོག་བཞིན་ཡོད་ལ། སྒྲོན་མེའི་མཐའ་སྐོར་དུ་
སྲིན་འབུ་མུག་པ་ཁྱུ་གཅིག་འཕུར་ལྡིང་བྱེད་བཞིན་གདའ། སྐྱེས་པ་རྩབ་ཧྲལ་པས་དོགས་
མི་བདེ་བའི་རྣམ་འགྱུར་དང་བཅས་མུ་མཐུད་དུ་སྐད་ཆ་བཤད།"ལས་ཀ་ལས་རྒྱུ་ཡོད་
ཟེར་མཁན་དེ་ཚོར་ཐུག་སྐབས། ཁྱོད་ཚོས་ཅི་ཞིག་བཤད་དགོས་པ་ངས་ཁྱོད་ཚོར་གཅིག་
བཤད། དེ་ངས་ཁྱོད་ཚོར་བཤད་ཆོག ཁོ་ལ་གླ་ཆ་ག་ཚོད་སྤྲོད་མིན་དྲིས། ཁོ་ལ་གླ་ཆ་ག་
ཚོད་སྤྲོད་མིན་དེ་ཡིག་ཐོག་ཏུ་འབྲི་རུ་ཆུག ཁོ་ལ་རེ་བ་དེ་འདོན་དགོས། དེ་ལྟར་མ་བྱས་ན་
ཁྱོད་ཚོ་མགོ་སྐོར་འོག་ཏུ་ཚུད་རྒྱུ་མ་གཏོགས་མེད།
གནས་བདག་དེ་རྐུབ་སྟེགས་སྟེང་ནས་མདུན་དུ་དགྱེ་ནས་སྐྱེས་པ་རྩབ་ཧྲལ་པ་དེ་ལ་
ལྟ་ཡག་ཅིག་བྱས། ཁོས་བྲང་ཁའི་བྲང་སྤུ་ཚོའི་ཁྲོད་དུ་འཕྲུག་ཙམ་འཕྲུག་ཙམ་བྱེད་བཞིན།
དྲོད་ཁོལ་བྲལ་བའི་སྐད་གདངས་དང་བཅས་“ཁྱོད་རང་རྙོག་དྲ་བཟོ་མཁན་དེ་ཚོའི་གྲས་
མིན་པ་ཐག་ཆོད་ཡིན་ནམ། ཁྱོད་རང་ལས་ཀ་པར་མགོ་སྐོར་གཏོང་མཁན་དེ་ཚོའི་གཅིག་
མིན་ནམ།” ཞེས་བཤད།
སྐྱེས་པ་རྩབ་ཧྲལ་པས་"དེ་འདྲ་མིན། དཀོན་མཆོག་དཔང་དུ་བཙུགས་ཆོག” ཅེས་
སྐད་ཅོར་བརྒྱབ།
གནས་བདག་གིས་“ ཁོ་ཚོ་མང་པོ་ཞིག་གིས་ཡར་མར་ནས་རྙོག་དྲ་མང་པོ་བཟོ་བཞིན་
འདུག ཡུལ་མི་ཚོའི་སེམས་ཁམས་དཀྲུགས་ནས་མགོ་སྐོར་གཏོང་། དེང་སང་དེ་འདྲ་ཧ་
ཅང་མང་། ཉིན་གཅིག་ལ་ང་ཚོས་རྙོག་དྲ་བཟོ་མཁན་ཚང་མ་འཛིན་བཟུང་བྱེད་དགོས་
ཐུག་གི་རེད་ལ། ཁོ་ཚོ་ཚང་མ་ས་གནས་འདི་ནས་མཐའ་སྐྲོད་གཏོང་དགོས་འཁེལ་རྒྱུ་
རེད། མི་ཚང་མས་ལས་ཀ་ལས་དགོས་ལ། དེ་ལས་འདོད་མེད་ན་ད་འདི་གར་འཁྱམས་
ནས་སྐྱག་པ་བཟའ་རྒྱུ་ཡིན་ནམ། ང་ཚོས་ཁོ་ཚོར་རྙོག་དྲ་བཟོ་རུ་མི་འཇུག་ཐག་ཆོད་
ཡིན།" ཞེས་བཤད།
སྐྱེས་པ་རྩབ་ཧྲལ་པ་དེ་ཡར་ལངས་ནས་“ངས་ཁྱོད་ཚོར་བཤད་འདོད་པ་ནི། གནད་
དོན་ཞིག་ངས་མ་རྟོགས་པར་ལོ་ངོ་གཅིག་འགོར་སོང་། གནད་དོན་དེ་མ་རྟོགས་པས་ཕྲུ་
གུ་གཉིས་ཀ་རྐྱེན་ལམ་དུ་བརྫངས་སོང་ལ། ཆུང་མའང་ཚེ་ལས་འདས་སོང་། གནད་དོན་
འདི་བཤད་པ་ཙམ་གྱིས་ཁྱོད་ཚོས་ཧ་གོ་ཡོང་བ་དེ་འདྲ་མ་རེད། དེ་ངས་སྔོན་ནས་ཤེས་ན་
འགྲིག་གི་རེད། དེ་དུས་ང་ལ་བཤད་མཁན་མི་སུ་གཅིག་ཀྱང་མ་བྱུང་། ཕྲུ་གུ་གཉིས་ཀའི་
ལྟོ་བ་སྐྲངས་ཏེ་ཕྱི་ལ་འབུར་ནས་ཉལ་སའི་ནང་དུ་ཉལ་ཡོད་ལ། ཁོ་ཚོའི་ལུས་སྟེང་ན་ལྷག་
པ་ནི་ཀེང་རུས་དང་པགས་པ་ཁོ་ན་རེད། ཁོ་ཚོ་ནི་བཙས་མ་ཐག་པའི་ཁྱི་ཕྲུག་དང་འདྲ་
བར་འདར་སིག་རྒྱག་བཞིན་རྔུ་ཟུག་འདོན་གྱི་ཡོད་ལ། དེ་དུས་ང་ཡར་མར་ལ་བརྒྱུགས་
ནས་ལས་ཀ་རེ་ཨེ་རྙེད་ལྟ་བཞིན་ཡོད། དེ་ཡང་སྒོར་མོ་གསོག་པ་དང་གླ་དངུལ་ལེན་པའི་
ཆེད་དུ་མ་ཡིན་པར། ལས་ཀ་གང་ཡང་རུང་བ་ཞིག་ལས་རྒྱུ་ཙམ་ཡོད་པའི་ཆེད་དུ་རེད་ཡ།
ཅེས་སྐད་ཅོར་བཏོན། "སྟོན་པ་ཡེ་ཤུ།དེ་ནི་གྲོ་ཕྱེ་ཕོར་པ་གང་རེ་དང་ཕག་ཚིལ་ཁེམ་བུ་གང་
རེའི་དོན་དུ་རེད་ཡ། དེ་ནས་བེམ་པོ་ཞིབ་བཤེར་དཔོན་སླེབས་ནས། ‘ཕྲུ་གུ་སྙིང་ནད་ཀྱིས་
འདས་པ་རེད།' ཅེས་ཟེར་ཞིང་། ཡིག་ཚགས་སྟེང་དུ་དེ་ལྟར་བྲིས་པ་རེད། ཁོ་ཚོ་མ་ཤི་སྔོན་
དུ་འདར་སིག་ཁོ་ན་རྒྱག་གི་འདུག་ལ། ཁོ་ཚོའི་ལྟོ་བ་དེ་ཕག་པའི་གཅིན་ལྒང་དང་འདྲ་བར་
ཕྱི་ལོགས་སུ་འབུར་ནས་ཡོད།”
གོར་གོར་གྱིས་འདུས་ཡོད་པའི་སྐྱེས་པ་ཚོ་ཁུ་སིམ་དུ་གནས་ཤིང་། ཚང་མའི་ཁ་ཅུང་
ཙམ་གདངས་ནས་དབུགས་དམའ་མོ་རེ་ལེན་བཞིན་ཁོ་ལ་བལྟས་ནས་བསྡད།
སྐྱེས་པ་རྩབ་ཧྲལ་པས་ཁོའི་མཐའ་འཁོར་གྱི་སྐྱེས་པ་ཚང་མར་གཅིག་བལྟས་རྗེས། ཁ་
ཕར་འཁོར་ནས་མུན་ནག་ཁྲོད་དུ་མགྱོགས་པོར་ཕྱིན་སོང་། ཁོའི་གཟུགས་ཕུང་དེ་དགོང་
མོའི་མུན་པ་ཡིས་ཁྱུར་མིད་བཏང་ཟིན་མོད། འོན་ཀྱང་། ཁོའི་ཐང་ལ་འདྲུད་བཞིན་འགྲོ་
བའི་རྡོག་སྒྲ་དེ་ཡུན་རིང་ཞིག་ལ་ཐོས་ཐུབ། ཁོའི་རྡོག་པ་གཞུང་ལམ་སྟེང་དུ་འཁེལ་བས་
ཁོ་ཚོས་ཐྲིག་ཐྲིག་གི་རྡོག་སྒྲ་ཐོས་ཐུབ། གཞུང་ལམ་སྟེང་ནས་རླངས་འཁོར་ཆུང་བ་རེ་
སོང་ཚེ། དེའི་གློག་འོད་ཀྱི་འོག་ནས་སྐྱེས་པ་རྩབ་ཧྲལ་པ་དེ་གཞུང་ལམ་བརྒྱུད་ནས་ལྷབ་
བེ་ལྷབ་བེ་འགྲོ་བཞིན་པ་མཐོང་ཐུབ། ཁོས་མགོ་བོ་དུད་ཅིང་ལག་ཟུང་སྟོད་ལྭའི་ཁུག་མ་
རུ་བཅུག་ནས་མདུན་དུ་འགྲོ།
སྐྱེས་པ་ཚང་མའི་སེམས་བློང་བློང་བོར་གྱུར། ཁོ་ཚོ་ལས་གཅིག་གིས་“ཨུན། ད་ནི་ནམ་
ཚོད་སྔ་རྒྱུ་མི་འདུག་པས་སོང་ནས་ཉལ་ན་འགྲིག་རྒྱུ་རེད།” ཅེས་བཤད།
གནས་བདག་གིས་ཁོ་ཕལ་ཆེར་གར་འགྲོ་གང་འདུག་མེད་པ་ཞིག་ཡིན་རྒྱུ་རེད། དེང་
སང་འདི་འདྲའི་ལམ་འགྲུལ་ལྡོམ་པོ་ཧ་ཅང་མང་།” ཞེས་བཤད་ཅིང་། དེ་ནས་ཁུ་སིམ་མེར་
བསྡད། ཁོས་རྐུབ་སྟེགས་ཀྱི་རྒྱབ་ངོས་ཡང་བསྐྱར་གྱང་ལ་བསྙེས་ནས་ལག་པས་མགྲིན་
པ་འཕུར་འཕུར་བྱས།
ཁྲོམ་གྱིས་“ང་སོང་ནས་ཨ་མར་ངོ་ཅུང་ཙམ་ཐུག་རྗེས། དེ་ནས་ལམ་ལ་བུད་ན་འགྲིག་
རྒྱུ་རེད།” ཅེས་བཤད་ཅིང་། དེ་དང་བསྟུན་ནས་ཇོ་ཌི་ཚང་གི་སྐྱེས་པ་ཚང་མ་ཕར་སོང་།
ཨ་ཕས་ཁྱོད་ཚོས་བལྟས་ན་ཁོས་བཤད་པ་དོན་དངོས་ཡིན་རྒྱུ་ཨེ་རེད། ད་སྔོན་སྐྱེས་
པ་དེ ཞེས་བཤད།
ཆོས་དཔོན་གྱིས་“ཁོས་བཤད་པ་དོན་དངོས་རེད། དོན་དངོས་རེད། དེ་ཁོའི་དོན་དངོས་
རེད། ཁོས་དེ་རྫུན་བཟོ་བྱས་པ་མ་རེད། ཅེས་ལན་བཏབ།
ཁཱོམ་གྱིས་"འོ་ན། ང་ཚོར་མཚོན་ན། དེ་ང་ཚོའི་དོན་དངོས་ཡིན་རྒྱུ་ཨེ་རེད། ཅེས་དྲིས།
ཁ་སེ་ཡིས་དེ་ངས་མི་ཤེས།” ཞེས་ལན་བཏབ།
ཨ་ཕས་ངས་ཀྱང་མི་ཤེས།”ཞེས་བཤད།
ཁོ་ཚོ་ཁོ་ཚང་གི་རས་གུར་ཏེ། ཐག་པ་ཞིག་གི་སྟེང་དུ་རས་རྒོད་ལེབ་མོ་ཞིག་བཀལ་
ཡོད་པ་དེའི་རྩར་སོང་། ཁོ་ཚང་གི་རས་གུར་གྱི་ནང་མུན་ནག་དང་ཁུ་སིམ་རེད། ཁོ་ཚོ་
ཐག་ཉེར་སླེབས་པ་ན། མི་ལུས་ཀྱི་རིང་ཚད་ཡོད་པའི་དངོས་གཟུགས་སྐྱ་བོ་ཞིག་འགུལ་
འགུལ་བྱས་ནས་ཡར་ལངས། ཨ་མ་ཡོང་ནས་ཁོ་ཚོ་བསུས།
་་་ཁོ་མོས་ཚང་མ་གཉིད་སོང་། ཨ་ཕྱི་ཡང་གཞི་ནས་གཉིད་སོང༌། ཞེས་བཤད་
ཅིང་། དེ་ནས་ཁོ་མོས་བཱོམ་མཐོང་བས་“ཁྱོད་འདིར་ཇི་ལྟར་འབྱོར་བ་ཡིན། ཁྱོད་ཚོ་དཀའ་
ལས་འདྲར་འཕྲད་མེད་དམ།” ཞེས་འཚབ་འཚུབ་ངང་དྲིས།
ཥོམ་གྱིས་ང་ཚོས་ཞིག་གསོ་བྱེད་ཐུབ་སོང་། ཚང་མ་གྲ་སྒྲིག་ཡིན་དུས་ང་ཚོ་འགྲོ་ཆོག་
ཆོག་ཡིན ཞེས་བཤད།
ཨ་མས་དཀོན་མཆོག་ཐུགས་རྗེ་ཅན་པོ། ང་རང་འགྲོ་རྒྱུར་བྲེལ་འཚབ་ལངས་ནས་
ཡོད། ས་ཞིང་གཤིན་ལ་ལྗང་མདོག་ཅན་གྱི་ས་ཆ་དེར་སླེབས་ན་འདོད། ས་དེར་མྱུར་དུ་
སླེབས་ན་འདོད ཅེས་བཤད།
ཨ་ཕས་མགྲིན་པ་བསལ་"ད་སྔོན་ལམ་འགྲོ་པ་ཞིག་གིས་ཟེར་ན་...།"
ཥོམ་གྱིས་ཁོའི་དཔུང་པ་ནས་འཇུས་ཏེ་ཧོབ་འཐེན་བྱས་ནས་"མི་དེས་སྐད་ཆ་ཁྱད་
མཚར་འདྲ་བཤད་ཀྱི་འདུག ནུབ་རྒྱུད་དུ་འགྲོ་མཁན་ཧ་ཅང་མང་ཟེར།" ཞེས་བཤད།
ཨ་མས་མུན་ནག་ཁྲོད་ནས་ཁོ་ཚོའི་གདོང་པ་མཐོང་ཐབས་བྱས། གུར་ནང་དུ་རུ་ཐེ་
ཡིས་གཉིད་་ལམ་ནས་གློ་ལུ་རྒྱག་བཞིན་སྔུར་བ་འཐེན། ཨ་མས་“ངས་ཁོ་ཚོ་གཙང་མར་
བཀྲུས་པ་ཡིན། ངས་སྔོན་ལ་བླངས་ཡོང་བའི་ཆུས་ཁོ་ཚོ་བཀྲུས་པ་ཡིན་ལ། ད་དུང་ཕྱི་
ལོགས་སུ་ཆུ་ཆུ་ཟོ་འགའ་རེ་ཁྱོད་ཚོར་ཁྲུས་རྒྱག་བྱེད་དུ་བཞག་ཡོད། ལམ་ནང་དུ་གཙང་
སྦྲ་ཟེར་བ་འདི་རྩ་བ་ནས་ཡོང་གི་མི་འདུག" ཅེས་བཤད།
ཨ་ཕས་“ཚང་མ་ནང་དུ་ཡོད་དམ།” ཞེས་དྲིས།
"ཁོན་ནེ་དང་རོ་སི་ཤ་རོན་གཉིས་ཀ་མ་གཏོགས་གཞན་པ་ཚང་མ་ཡོད། ཁོ་གཉིས་ཕྱི་
ལོགས་སུ་གནམ་སྔོན་པོའི་འོག་ནས་ཉལ་རྒྱུ་ཡིན་ཟེར་ལ། ནང་དུ་རས་གུར་འོག་ནས་ཚ་
བ་ཆེ་དྲགས་འདུག་ཟེར།”
ཨ་ཕས་མ་རངས་པའི་ཚུལ་གྱིས་"རོ་སི་ཤ་རོན་འདི་དེང་སང་སྙིང་ཇེ་ཆུང་ནས་ཇེ་ཆུང་
དང་། རྣམ་རྟོག་ཇེ་ཆེ་ནས་ཇེ་ཆེར་འགྲོ་བཞིན་འདུག" ཅེས་བཤད།
ཨ་མས་“འདི་ཁོ་མོར་མངལ་ཆགས་ཐེངས་དང་པོ་རེད། ཁོ་མོ་དང་ཁོན་ནེ་གཉིས་ཀས་
འདི་ཐད་ལ་ཧ་ཅང་མཐོང་ཆེན་བྱེད་བཞིན་འདུག སྐབས་དེར་ཁྱོད་རང་ཡང་དེ་འདྲ་མ་
ཡིན་ནམ།" ཞེས་བཤད།
ཥོམ་གྱིས་ད་ལྟ་ང་ཚོ་འགྲོ་རྒྱུ་ཡིན། མདུན་ཕྱོགས་སུ་ཅུང་ཙམ་སོང་ནས་ལམ་འགྲམ་
དུ་འདུག་རྒྱུ་ཡིན། ང་ཚོས་ཁྱོད་ཚོ་མ་མཐོང་ན་ཁྱོད་ཚོས་ང་ཚོ་འཚོལ་རོགས། ང་ཚོ་ལམ་
གྱི་གཡས་འགྲམ་ནས་ཞག་སྡོད་བྱ།” ཞེས་བཤད།
" ཨལ་འདི་གར་འདུག་རྒྱུ་ཡིན་ནམ།
"རེད། ཁོ་འདི་གར་བཞག་ནས་ཨ་ཁུ་ཇོན་ང་དང་མཉམ་དུ་འགྲོ་རྒྱུ་བྱས་ཡོད། གཟིམ་
ས་བདེ། ཨ་མ
ཁོ་ཚོ་གཉིད་ཀྱི་ཀློང་ལ་འཐིམ་པའི་ཞག་སྒར་བརྒྱུད་ནས་ཕར་སོང་། རས་གུར་ཞིག་གི་
མདུན་དུ་མེ་ཕུང་ཞིག་དམའ་མོར་འབར་གྱི་འདུག་ལ། དེའི་འགྲམ་དུ་བུད་མེད་ཅིག་གིས་
རྫ་མའི་ནང་དུ་ཞོགས་ཟས་སྐོལ་བཞིན་ཡོད་ཅིང་། ཁོ་མོས་བཙོ་བཞིན་པའི་སྲན་མའི་དྲི་
མ་བཙན་ཞིང་ཞིམ།
ཁོ་ཚོ་དེའི་འགྲམ་བརྒྱུད་ནས་འགྲོ་སྐབས་ཋོམ་གྱིས་"འདི་སྡེར་མ་གཅིག་བཟའ་རྒྱུ་
བྱུང་ན་ཨང་། ཞེས་གུས་ཞབས་དང་བཅས་བཤད།
བུད་མེད་དེའི་གདོང་ལ་འཛུམ་མདངས་ཤིག་བབས་ནས་འདི་ད་དུང་ཚོས་མི་འདུག་
མ་གཏོགས་ཟོས་ན་ཆོག་དང་ཆོག ནམ་ལངས་རྗེས་ཤོག་དང་།" ཞེས་བཤད།
ཥོམ་གྱིས་"ཐུགས་རྗེ་ཆེ། ལྕམ་ལགས།” ཞེས་བཤད་ཅིང་། དེ་ནས་ཁོ་དང་ཁ་སེ། ཨ་ཁུ་
ཇོན་བཅས་སྒོ་ཁྱམས་བརྒྱུད་ནས་སོང་། སྐབས་དེར་གནས་བདག་དེ་ད་དུང་ཡང་རྐུབ་
སྟེགས་སྟེང་དུ་བསྡད་འདུག ཁོའི་སྣུམ་སྒྲོན་གྱིས་སིར་སྒྲ་སྒྲོག་ཅིང་། སྒྲོན་འོད་འཁྱོམ་
འཁྱོམ་དུ་འགུལ། སྐྱེས་པ་གསུམ་པོ་དེ་གར་འགྲོ་སྐབས་ཁོའི་མགོ་བོ་དེ་ཕྱོགས་སུ་འཁོར་
བས། ཋོམ་གྱིས་"ཁྱོད་ཀྱི་རླངས་སྣུམ་རྫོགས་ཀྱི་འདུག" ཅེས་བཤད།
“ཨོ་རེད། གང་ལྟར་ཚོང་སྒོ་ཡང་རྒྱག་རན་འདུག་
ཋོམ་གྱིས་ངས་བལྟས་ན། ད་ལྟ་ལམ་ཐོག་ནས་སྒོར་ཕྱེད་རེ་འགྲིལ་ཡོང་རྒྱུ་ཡོད་རྒྱུ་མ་
རེད ཅེས་བཤད།
ཁོའི་རྐུབ་སྟེགས་ཀྱི་མདུན་རྐང་པང་གཅལ་སྟེང་དུ་ཕྱིར་བརྡབས་ངའི་ཁ་མ་སློང་དང་
དགའ། ངས་ཁྱོད་སེམས་ལ་བཟུང་ནས་ཡོད། ཁྱོད་ཀྱང་རྙོག་དྲ་བཟོ་མཁན་ཚོའི་གྲས་རེད།
ཁོམ་གྱིས་"འཕྱུག་མ་སོང་། གསར་བརྗེའི་རྐུན་ཇག་ཅིག་ཡིན།” ཞེས་བཤད།
‘དེང་སང་ཁྱོད་དང་ཁྱོད་འདྲའི་མི་ངན་ག་ས་གང་དུ་འདུག"
ཋོམ་གྱིས་གད་མོ་དགོད་བཞིན་སོང་། ཁོ་ཚོ་རྒྱལ་སྒོ་བརྒྱུད་ནས་སོང་སྟེ་ཌོ་ཇེ་རླངས་
འཁོར་གྱི་ཕྱོགས་སུ་འགྲོ་སྐབས། ཋོམ་གྱིས་ཐང་ནས་ས་ཐོ་ཞིག་བསྒྲུགས་ཡོང་ནས་སྒྲོན་
མེའི་ཕྱོགས་སུ་གཡུགས། ཁོ་ཚོས་ས་ཐོ་དེ་ཁང་པར་ཕོག་པའི་སྒྲ་ཐོས་ལ། གནས་བདག་
གློ་བུར་དུ་ཡར་ལངས་ནས་མུན་ནག་ཁྲོད་དུ་སོ་ལྟ་བྱེད་བཞིན་པའང་མཐོང་། ཋོམ་གྱིས་
རླངས་འཁོར་གྱི་མེ་ཁ་གསོས་ནས་གཞུང་ལམ་སྟེང་དུ་ལམ་ལ་ཆས། སྒུལ་འཕྲུལ་འཁོར་
བཞིན་པའི་སྐབས་སུ་ཁོས་རྣ་བས་ནན་ཏན་གྱིས་ཉན་ནས་འཕྲུལ་ཆས་ལ་གནད་དོན་ཡོད་
མེད་བརྟགས། རླངས་འཁོར་གྱི་གློག་འོད་ཞན་པོའི་འོག་ནས་གཞུང་ལམ་ངོས་དེ་མག་མོག་
གིས་མདུན་ཕྱོགས་སུ་རྒྱ་བསྐྱེད་ནས་འགྲོ།

ལེའུ་བཅུ་བདུན་པ།

གཡས་གཡོན་གྱི་ལམ་ཕྲན་ཁག་གི་སྟེང་ནས་ཡོང་བའི་གནས་སྤོ་མི་དམངས་ཀྱི་རླངས་
འཁོར་ཆུང་བ་ཚང་མ་གཞུང་ལམ་ཆེན་མོའི་སྟེང་དུ་འཛོམས་ཤིང་། དེ་ནས་གནས་སྤོའི་
གཞུང་ལམ་ཆེན་མོ་བརྒྱུད་ནས་ནུབ་རྒྱུད་དུ་བསྐྱོད། ཉིན་མོ་ཁོ་ཚོ་སྲིན་འབུ་དང་འདྲ་
བར་ནུབ་ཕྱོགས་སུ་འདུར་རྒྱུག་བྱེད་ཅི་ཐུབ་བྱ་ལ། དགོང་མོར་ཡང་སྲིན་འབུ་དང་འདྲ་
བར་ཆར་གཡོལ་བྱེད་ས་དང་འཐུང་ཆུ་ཡོད་ས་རུ་འཚང་ཁ་ཤིག་ཤིག་གིས་འདུ། ཁོ་ཚོ་
ཚང་མ་ཡུན་རིང་ཞིག་ལ་ཁེར་རྐྱང་དང་རྨོངས་པ་ཡིས་གདུང་ཞིང་། སེམས་སྡུག་དང་
སེམས་ཁྲལ། ཕམ་ཁ་བཅས་ཀྱི་ཡུལ་ནས་བྲོས་ཏེ། ད་ལྟ་ཚང་མ་གསང་བ་ལྐོག་གྱུར་གྱི་ཞིང་
ཁམས་གསར་པ་ཞིག་ལ་འགྲོ་བཞིན་པའི་རྐྱེན་གྱིས། ཚང་མ་མཉམ་དུ་འདུས་ཤིང་མཉམ་
དུ་གླེང་མོལ་བྱེད་ལ། ཁོ་ཚོའི་འཚོ་བ་དང་བཟའ་བཏུང་། དེ་བཞིན་ཡུལ་ཁམས་གསར་
པར་བཅངས་པའི་རེ་སྨོན་བཅས་ཡོད་ཚད་མཉམ་སྤྱོད་བྱེད་ཀྱི་ཡོད། དེ་ལྟར། ཁྱིམ་ཚང་
གཅིག་གིས་ཆུ་མིག་ཅིག་གི་ཁ་རུ་ཞག་སྒར་བརྒྱབ་ཚེ། ཁྱིམ་ཚང་གཉིས་པ་ཞིག་ཡོང་ནས་
ཆུ་མིག་དང་འདུག་རོགས་ལ་བལྟས་ནས་དེ་གར་སྒར་རྒྱག་གི་རེད་ལ། ཁྱིམ་ཚང་གསུམ་པ་
སླེབས་དུས། སྔོན་མ་ཁྱིམ་ཚང་གཉིས་ཀྱིས་གནས་བཙལ་ནས་ས་བཟུང་ཡོད་པ་མཐོང་
ནས་དེ་གར་སྒར་རྒྱག་གི་རེད། ཕྱི་དྲོའི་ཉི་ནུབ་དུས་སུ་སྒར་ས་འདིར་ཁྱིམ་ཚང་ཉི་ཤུ་ལྷག་
དང་། རླངས་འཁོར་ཉི་ཤུ་ལྷག་འདུས་ཡོད་ངེས་ཡིན།
དགོང་མོར་སླེབས་དུས་དོན་དག་ཁྱད་མཚར་པ་འདི་འདྲ་ཞིག་བྱུང་སོང་སྟེ། ཁྱིམ་
ཚང་ཉི་ཤུ་པོ་ཁྱིམ་ཚང་གཅིག་ཏུ་གྱུར་སོང་ལ། བྱིས་པ་ཚང་མ་ཐུན་མོང་གི་བྱིས་པར་གྱུར་
སོང་། སོའི་སོའི་ཁྱིམ་གཞིས་ཤོར་སོང་བའི་ཕམ་ཁ་དེ་ཚང་མའི་ཐུན་མོང་གི་ཕམ་ཁ་ཞིག་
ཏུ་གྱུར་སོང་ལ། ནུབ་རྒྱུད་ཀྱི་བདེ་སྐྱིད་ཀྱི་འཚོ་བ་དེ་ཚང་མའི་ཐུན་མོང་གི་སྨོན་འདུན་
ཞིག་ཏུ་གྱུར་སོང་། དེ་བཞིན། སྒར་ནང་གི་བྱིས་པ་ཞིག་ལ་ན་ཚ་བྱུང་ཚེ་ན། ཁྱིམ་ཚང་ཉི་ཤུ་
དང་མི་གྲངས་བརྒྱ་ཡི་སེམས་ལ་ན་ཟུག་སྐྱེ་ཞིང་། རས་གུར་ཞིག་གི་ནང་དུ་ཕྲུ་གུ་གསར་
པ་ཞིག་བཙའ་བཞིན་པའི་སྐབས་སུ། མི་གྲངས་བརྒྱ་པོ་ཁུ་སིམ་དུ་གནས་ཤིང་འཇིགས་
སྣང་གིས་སྒུག་ལ། ཕྱི་ཉིན་ཞོགས་པར། མི་གྲངས་བརྒྱ་ཡི་སེམས་པ་ཕྲུ་གུ་གསར་པ་བཙས་
པའི་དགའ་སྤྲོ་ཡིས་ཁེངས་ངེས། སྔ་ཉིན་དགོང་མོར་མགོ་འཁོར་ཐེབས་ནས་སེམས་པ་
འཇིགས་སྐྲག་གིས་མནར་བའི་ཁྱིམ་ཚང་དེས་རང་ཉིད་ཀྱི་ཅ་ལག་གི་ཕུང་གསོག་ཁྲོད་
ནས་གསར་བཙས་ཕྲུ་གུ་དེར་ལེགས་སྐྱེས་ཤིག་འཚོལ་བཞིན་ཡོད་སྲིད། ས་སྲོད་དུ། ཚང་
མ་མེ་ཕུང་གཅིག་གི་མཐའ་རུ་བསྡད་ནས་ཁྱིམ་ཚང་ཉི་ཤུ་པོ་ཁྱིམ་ཚང་གཅིག་ཏུ་གྱུར། ཁོ་
ཚོ་ཚང་མ་རིམ་བཞིན་ཞག་སྒར་ཁག་དང་ས་སྲོད་ཁག མཚན་མོ་ཁག་གི་གྲུབ་ཆ་རུ་གྱུར།
མལ་གཟན་ཁུག་ནས་རྒྱུད་དྲུག་སྒྲ་སྙན་ཞིག་ཕྱིར་ཕྱུང་ཡོང་ནས་མཚན་མོའི་སྣང་བའི་
འོག་ནས་དམངས་ཁྲོད་གླུ་གཞས་ལེན། སྐྱེས་པ་ཚོས་གླུ་ཚིག་སྐྱོར་ཞིང་། བུད་མེད་ཚོས་
དབྱངས་རྟ་གྱེར།
དགོང་མོ་རེ་རེར། གྲོགས་པོ་སྒྲིག་པ་དང་འཁོན་རེས་སློང་བ་སོགས་ཆ་བྱད་ཡོངས་
སུ་རྫོགས་པའི་འཇིག་རྟེན་གསར་པ་རེ་གྲུབ་ཀྱི་ཡོད་ལ། འཇིག་རྟེན་དེ་ནི་མི་འུར་ཤོབ་
ཅན་དང་སྡར་མ། ཁུ་སིམ་པ་དང་ཞི་དུལ་པ། དེ་བཞིན་བྱམས་སེམས་ཅན་སོགས་ཀྱིས་
གྲུབ་ཡོད། དགོང་མོ་རེ་རེར། འཇིག་རྟེན་རེ་གྲུབ་པར་བྱེད་པའི་འབྲེལ་ལམ་ཁག་གསར་
དུ་འཛུགས་ལ། ཞོགས་པ་རེ་རེར། འཇིག་རྟེན་དེ་དག་ཚོང་འདུས་མགྲོན་པོ་བཞིན་སོ་
སོར་འཐོར་འགྲོ།།
ཐོག་མར། འཇིག་རྟེན་འདི་དག་གི་ཐོག་མའི་གསར་སྐྲུན་དང་བསྐྲུན་རྗེས་ཀྱི་བརྟན་
བརླིང་གི་ཆེད་དུ། ཁྱིམ་ཚང་ཚང་མས་ཧ་ཅང་གཟབ་གཟབ་བྱེད་མོད། འོན་ཀྱང་། རིམ་
བཞིན་འཇིག་རྟེན་སྐྲུན་པའི་ཐབས་རྩལ་དེ་ཁོ་ཚོའི་ཐབས་རྩལ་དུ་འགྱུར་འགྲོ། དེ་དུས་
དབུ་ཁྲིད་ཀྱི་མི་སྣ་དལ་མོར་ཐོན་ཡོང་ལ། སྒྲིག་སྲོལ་ཡང་དལ་མོར་ཚུགས་ཡོང་ཞིང་། དེ་
ནས་སྤྱི་ཁྲིམས་ཤིག་དལ་མོར་གྲུབ་ཡོང་། ནུབ་ཕྱོགས་སུ་འགྲོ་བ་དང་བསྟུན་ནས་འཇིག་
རྟེན་སྐྲུན་མཁན་ཚོའི་འཇིག་རྟེན་སྐྲུན་པའི་ཉམས་མྱོང་ཕུན་སུམ་ཇེ་ཚོགས་ཡིན་པས།
འཇིག་རྟེན་འདི་དག་ཆ་བྱད་ཇེ་ཚང་དང་སྒྲིག་གཞི་ཇེ་ལེགས་སུ་འགྱུར་བཞིན་ཡོད།
ཁྱིམ་ཚང་ཚང་མས་ཐོབ་ཐང་གང་དག་བརྩི་སྲུང་བྱེད་དགོས་པ་ཤེས་ཀྱི་ཡོད། རས་གུར་
ནང་གི་སྒེར་གྱི་འཚོ་བའི་ཐོབ་ཐང་བརྩི་སྲུང་བྱེད་དགོས་ལ། འདས་ཟིན་པའི་མུན་ནག་གི་
གསང་བ་དག་སེམས་ཁོང་དུ་ཉར་ཆོག་པའི་ཐོབ་ཐང་ཡང་བརྩི་སྲུང་བྱེད་དགོས།དེ་བཞིན།
སྐད་ཆ་བཤད་པ་དང་ཉན་པའི་ཐོབ་ཐང་། རོགས་རམ་དང་དུ་ལེན་དང་མི་ལེན་པའི་ཐོབ་
ཐང་། རོགས་རམ་བྱེད་དང་མི་བྱེད་པའི་ཐོབ་ཐང་། གཞོན་ནུ་ཚོས་གཞོན་ནུ་མར་རྩེ་བའི་
ཐོབ་ཐང་དང་། གཞོན་ནུ་མས་རྩེ་རུ་འཇུག་པའི་ཐོབ་ཐང་། བཀྲེས་ལྟོགས་ཅན་ཚོར་ཟས་
སྦྱིན་གཏོང་བའི་ཐོབ་ཐང་བཅས་བརྩི་སྲུང་བྱེད་དགོས། སྦྲུམ་མ་དང་ནད་པའི་ཐོབ་ཐང་
དེ་ཐོབ་ཐང་གཞན་པ་ཡོད་ཚད་ལས་བརྒལ་བ་ཡིན།
སྤྱིར་སུ་ཞིག་གྱིས་ཀྱང་ཁོ་ཚོར་བཤད་མཁན་མ་བྱུང་མོད། འོན་ཀྱང་། ཐོབ་ཐང་འགའ་
རེ་ནི་གདོན་འདྲེ་ལྟ་བུ་ཡིན་པས། ཁྱིམ་ཚང་ཚང་མས་ཐོབ་ཐང་དེ་རིགས་རྩ་རྫོགས་བྱེད་
དགོས་པ་ཤེས་ཀྱི་ཡོད། ཐོབ་ཐང་དེ་དག་ནི་མི་སྒེར་གྱི་གསང་བ་སྔོག་པའི་ཐོབ་ཐང་། སྒར་
ནང་གི་མི་ཚང་མ་གཉིད་ཡོད་དུས་གང་འདོད་དུ་འུར་ཅོར་རྒྱག་པའི་ཐོབ་ཐང་། འདོད་
པའི་བསླུ་བྲིད་དང་བཙན་གཡེམ་གྱི་ཐོབ་ཐང་། ལོག་གཡེམ་གྱི་ཐོབ་ཐང་། རྐུ་འཕྲོག་
དང་སྲོག་གཅོད་ཀྱི་ཐོབ་ཐང་སོགས་ཡིན་ལ། ཐོབ་ཐང་འདི་རིགས་ཡོད་ན་འཇིག་རྟེན་
ཆུང་ཆུང་འདི་དག་མཚན་མོ་གཅིག་ལའང་གནས་མི་ཐུབ་པས། ཐོབ་ཐང་འདི་དག་རྩ་
རྫོགས་བྱེད་དགོས་ཀྱི་ཡོད།
འཇིག་རྟེན་འདི་དག་ནུབ་ཕྱོགས་སུ་འགྲོ་བ་དང་བསྟུན་ནས། སྒྲིག་སྲོལ་འདི་དག་
རིམ་བཞིན་ཁྲིམས་ལུགས་སུ་གྱུར། འོན་ཀྱང་། ཁྲིམས་ལུགས་འདི་དག་སུ་ཞིག་གིས་ཀྱང་
ཁོ་ཚོའི་སྟེང་དུ་བཀལ་བ་མིན། ཞག་སྒར་དང་ཉེ་ས་ནས་གཅིན་སྐྱག་བཏང་ན་ཁྲིམས་
འགལ་ཡིན་ལ། འཐུང་ཆུ་བཙོག་པ་བྱས་ན་ཁྲིམས་འགལ་ཡིན། བཀྲེས་ལྟོགས་ཀྱིས་མནར་
བའི་ཡུལ་མིའི་འགྲམ་དུ་ཕུན་སུམ་ཚོགས་པའི་ཟ་མ་ཁེར་བཟའ་བྱས་ན་ཁྲིམས་འགལ་
ཡིན།
ཁྲིམས་ལུགས་འདི་དག་དང་བསྡོངས་པའི་ཁྲིམས་ཆད་ནི་རིགས་གཉིས་མ་གཏོགས་
མེད། གཅིག་ནི་འཇིགས་སུ་རུང་བའི་དམར་འཛིང་ཡིན་ལ། གཞན་པ་དེ་ནི་སྒར་ལས་
ཕྱིར་ཕུད་གཏོང་རྒྱུ་དེ་ཡིན། དེ་གཉིས་ལས་ཕྱིར་ཕུད་གཏོང་རྒྱུ་ནི་སྡུག་ཤོས་དེ་ཡིན་ཏེ།
རྒྱུ་མཚན་ནི། གལ་སྲིད་ཁྲིམས་ཆད་འདི་ཕོག་པ་ཡིན་ན། ཁྲིམས་ཆད་དེ་དང་ལྷན་དུ་ཁོའི་
མཚན་སྙན་དང་བརྩི་མཐོང་ཚང་མ་མེད་པར་འགྱུར་འགྲོ་བས། གཞུག་ཕྱོགས་འཇིག་རྟེན་
གང་ཞིག་གནས་གང་དུ་བསྐྲུན་ནའང་ཁོ་ལ་ནང་དུ་འཛུལ་བའི་སྐལ་བ་མེད།
འཇིག་རྟེན་འདི་དག་གི་ཁྲོད་དུ། སྤྱི་ཚོགས་ཀུན་སྤྱོད་ཚད་གཞི་ཧ་ཅང་དམ་པོར་གྱུར་
ཡོད་པའི་རྐྱེན་གྱིས། ཞོགས་པ་ཕན་ཚུན་ཐུག་དུས་གང་འོས་ལྟར་“ཞོགས་པ་བདེ་ལེགས།”
ཞེས་འཚམས་འདྲི་བྱེད་དགོས་ཤིང་། གལ་སྲིད་སྐྱེས་པ་ཞིག་གིས་བུད་མེད་ཅིག་ལ་
མངལ་འཁོར་བཅུག་པ་དང་། བྱིས་པ་རྣམས་བདག་སྐྱོང་བྱས་ཚེ། འདོད་པ་ཡོད་པའི་བུད་
མེད་དེ་དང་མཉམ་དུ་བསྡད་ཆོག འོན་ཀྱང་། དེ་ལས་ལྡོག་སྟེ། དགོང་མོ་རེ་ལ་བུད་མེད་
རེ་བརྗེ་ཡི་བསྡད་ན་མི་ཆོག་སྟེ།དེས་འཇིག་རྟེན་འདི་ཟང་ཟིང་དུ་གཏོང་ངེས་ཡིན་པས་སོ།།
ཁྱིམ་ཚང་ཚོ་ནུབ་ཕྱོགས་སུ་འགྲོ་བ་དང་བསྟུན་ནས། འཇིག་རྟེན་གསར་སྐྲུན་གྱི་ཐབས་
རྩལ་ཡང་དེ་དང་འགྲོགས་ནས་ཡར་རྒྱས་སུ་ཕྱིན་པའི་རྐྱེན་གྱིས། མི་དམངས་རྣམས་འཇིག་
རྟེན་འདི་དག་གི་ཁྲོད་དུ་བདེ་འཇགས་ཡིན་ལ། རྣམ་པ་འདི་གཏན་འཇགས་སུ་གྲུབ་ཡོད་
པའི་རྐྱེན་གྱིས། སྒྲིག་སྲོལ་འོག་ཏུ་གནས་པའི་ཁྱིམ་ཚང་ཚོས་ཀྱང་སྒྲིག་སྲོལ་འདིའི་འོག་
ཏུ་བདེ་འཇགས་ཡིན་པ་ཤེས་ཀྱི་ཡོད།
འཇིག་རྟེན་འདི་དག་ཁྲོད་དུ། དབུ་ཁྲིད་དང་རྒན་པོ་ཚོ་ལས་གྲུབ་པའི་སྲིད་གཞུང་
ཡང་གསར་དུ་འཁྲུངས་ཀྱི་ཡོད། སྤྱང་གྲུང་ལྡན་པའི་མི་ཞིག་གིས་རང་ཉིད་ཀྱི་ཤེས་རབ་དེ་
ཞག་སྒར་རེ་རེ་འཛིན་སྐྱོང་བྱེད་པར་མཁོ་བ་རྟོགས་མོད། གླེན་ཞད་ཆེ་བའི་མི་ཞིག་གིས་
རང་ཉིད་ཀྱི་གླེན་རྟགས་དེ་རང་ཉིད་ཡོད་སའི་འཇིག་རྟེན་གྱི་འགྱུར་བ་དང་བསྟུན་ནས་
སྒྱུར་ཐུབ་ཀྱི་མེད། མཚན་མོ་འདི་དག་ལ་སྤྱི་ཚོགས་འགན་སྲུང་མ་ལག་ཀྱང་རིམ་བཞིན་
གྲུབ། རང་ཉིད་ལ་ཟ་མ་ཡོད་པའི་མི་ཞིག་གིས་བཀྲེས་ལྟོགས་མྱོང་བཞིན་པའི་མི་ལ་ལྟོ་
སྤྲད་ནས། མ་འོངས་པར་རང་ཉིད་ལྟོགས་ཤི་མི་ཐེབས་པ་འགན་སྲུང་བྱེད་ཀྱི་ཡོད། ཁྱིམ་
ཚང་ཞིག་གི་ཕྲུ་གུ་དམར་འབྱར་ཞིག་གྲོངས་སྐབས་ཁོ་ཚང་གི་གུར་སྒོའི་མདུན་དུ་ལྕགས་
སྒོར་ཕུང་པོ་ཞིག་སྤུང་ཡོད་ངེས་ཏེ། རྒྱུ་མཚན་ནི། ཕྲུ་གུ་དམར་འབྱར་ལ་ཚེ་འདིའི་བདེ་
སྐྱིད་ཀྱི་སྐལ་བ་མ་ཐོབ་པས། ཁོ་ངེས་པར་དུ་དུར་འཇུག་ཡག་པོ་བྱེད་དགོས་ཀྱི་ཡོད་པས་
སོ། རྒན་པོ་ཞིག་གྲོངས་ཚེ་ཕུང་པོ་འཁྱམ་པོའི་སྤྱི་དུར་དུ་གཡུག་ཆོག་མོད། འོན་ཀྱང་། ཕྲུ་
གུ་ཞིག་དེ་ལྟར་གཏན་ནས་བྱེད་མི་རུང་།
འཇིག་རྟེན་ཞིག་སྐྲུན་པར་ཕྱི་དངོས་པོའི་ཆ་རྐྱེན་ངེས་ཅན་ཞིག་འཛོམས་དགོས། ཆུ་
བོ་དང་གཙང་འགྲམ། རྒྱུག་ཆུ་དང་ཆུ་མིག ཡང་ན་བདག་པོ་མེད་པའི་ཆུ་ཀ་ལ་སོགས་
འཐུང་ཆུའི་ཐོན་ཁུངས་དགོས་ལ། རག་གུར་ཕུབ་སའི་ཐང་བདེ་འདང་ངེས་ཤིག་དགོས་
ཤིང་། མེ་འབུད་པར་ལྕུག་ཕྲན་དང་ཡང་ན་ཤིང་ཡོད་དགོས། གལ་སྲིད་སྒར་ས་དང་ཐག་
ཉེ་ས་ན་གད་སྙིགས་གསོག་ས་ཡོད་ན་དེ་ནི་ཡག་ཤོས་ཡིན་ཏེ། དེ་དག་གི་ཁྲོད་དུ་ཐབ་མགོ་
དང་མེ་སྐྱོར་ལྕགས་གུག ཟ་མ་གཡོ་ས་དང་བཟའ་སའི་ལྕགས་ཀྲིན་སོགས་ཡོ་ཆས་རྙེད་
སྲིད་པས་སོ།།
ས་སྲོད་ཀྱི་སྐབས་སུ་འཇིག་རྟེན་དེ་དག་སྐྲུན་གྱི་ཡོད་ལ། འཇིག་རྟེན་དེ་དག་ནི་གཞུང་
ལམ་སྟེང་ནས་འགྲོ་བཞིན་པའི་མི་དམངས་དང་ཁོ་ཚོའི་རས་གུར། ཁོ་ཚོའི་སེམས་ཤུགས་
དང་ཀླད་ཤུགས་ལས་གྲུབ་པ་ཡིན།
ཞོགས་པ་རེ་རེར། རས་གུར་ཚོ་མར་ཕབ་ཅིང་རས་ཆ་ཁག་ཕྱིར་བལྟབས་ནས། ཀ་བ་
དེ་ཚོ་རླངས་འཁོར་གྱི་རྐང་གདན་ཡོད་སར་ཕྱིར་བཅིངས། ཉལ་ཁྲི་ཁག་རླངས་འཁོར་
སྟེང་སོ་སོའི་འཇོག་སར་བཞག་ཅིང་། རྫ་སྣོད་ཁག་ཀྱང་རང་གི་འཇོག་གནས་སུ་ཕྱིར་
བཞག ཁྱིམ་ཚང་ཁག་ནུབ་ཕྱོགས་སུ་འགྲོ་བ་དང་བསྟུན་ནས། ས་སྲོད་དུ་ཁང་ཁྱིམ་ཁག་
བསྐྲུན་རྒྱུ་དང་། ཞོགས་པའི་སྣང་བ་དང་ལྷན་དུ་དེ་དག་གཏོར་རྒྱུ་དེ་ནི་གཏན་འཇགས་
ཀྱི་ཐབས་རྩལ་ཞིག་ཏུ་གྱུར་པས། བལྟབས་ཟིན་པའི་རས་གུར་དེ་གནས་གཅིག་ཏུ་འཇོག་
གི་ཡོད་ལ། ཟ་མ་སྐོལ་བྱེད་ཀྱི་སྣོད་ཆས་ཚང་མ་སྒམ་གཅིག་ཏུ་སྒྲིག་གི་ཡོད། རླངས་
འཁོར་ཚོ་ནུབ་ཕྱོགས་སུ་འགྲོ་བ་དང་བསྟུན་ནས། ཁྱིམ་ཚང་ནང་གི་ཁོངས་མི་ཚང་མར་
རང་རང་ལ་འཚམས་པའི་གོ་གནས་དང་། རང་རང་ལ་བབས་པའི་འོས་འགན་རེ་ཡོད།
རྒན་ལོ་ལོན་དང་ཆུང་བྱིས་པ་སུ་ཞིག་ཡིན་རུང་། རང་རང་ལ་རླངས་འཁོར་ནང་དུ་འདུག་
ས་ངེས་ཅན་རེ་ཡོད། དེའི་རྐྱེན་གྱིས། ངལ་དུབ་དང་ཚ་གདུག་གིས་མནར་བའི་ས་སྲོད་
རེ་རེར། རླངས་འཁོར་ཚོ་སྒར་ས་རུ་བསྡད་དུས། ཁྱིམ་མི་རེ་རེར་རང་ཉིད་ཀྱི་འགན་ཁུར་
རེ་ཡོད་པས། བཀོད་སྒྲིག་ཅི་ཡང་བྱེད་མི་དགོས་པར་ཐད་ཀར་རང་འགན་སྒྲུབ་པ་ཡིན།
བྱིས་པ་ཚོ་འབུད་ཤིང་འཐུ་རུ་འགྲོ་ཞིང་འཐུང་ཆུ་ལེན་དུ་འགྲོ་ལ། སྐྱེས་པ་ཚོས་རས་གུར་
ཕུབ་ནས་རླངས་འཁོར་སྟེང་གི་ཅ་དངོས་ཚོ་མར་དབབ་ཀྱི་ཡོད། བུད་མེད་ཚོས་དགོང་
ཚིགས་གྲ་སྒྲིག་བྱེད་ཅིང་། ཁྱིམ་མི་གཞན་པ་ཚོས་ཟ་མ་བཟའ་སྐབས་ཁོ་མོ་ཚོས་འགྲམ་
ནས་ལྟད་མོར་བལྟས་ནས་འདུག་གི་ཡོད། འདི་དག་ཚང་མ་བཀོད་འདོམས་ཅི་ཡང་མི་
དགོས་པར་བྱེད་ཀྱི་ཡོད། སྔོན་ཆད་ཡིན་ན། མཚན་མོར་ཁྱིམ་ཚང་ཁག་གི་ཁང་པ་ནི་ཁྱིམ་
ཚང་ཕན་ཚུན་བར་གྱི་ས་མཚམས་ཡིན་ལ། ཉིན་མོར་ཞིང་ཚིགས་ཁག་ནི་ཁོ་ཚོའི་བར་གྱི་
ས་མཚམས་ཡིན་མོད། འོན་ཀྱང་། དེང་སང་ས་མཚམས་འབྱེད་སྟངས་ལ་འགྱུར་བ་འགྲོ་
བཞིན་ཡོད། དེང་སང་། ཉིན་མོའི་ཚ་ཟེར་འོག་ཏུ་ཁོ་ཚོ་ཚང་མ་རླངས་འཁོར་སྟེང་དུ་ཁུ་
སིམ་མེར་ནུབ་ཕྱོགས་སུ་འགྲོ་བཞིན་ཡོད་ལ། མཚན་མོར་ཁོ་ཚོ་ཚོགས་པ་གང་ལ་ཐུག་ན་
དེ་དང་འདྲེས་ནས་སྡོད་ཀྱི་ཡོད།
དེ་ལྟར་ཁོ་ཚོས་རང་ཉིད་ཀྱི་སྤྱི་ཚོགས་འཚོ་བ་དེ་ཡོངས་སུ་བསྒྱུར་ཟིན་ལ། འགྱུར་ལྡོག་
འདི་འདྲ་ནི་འཇིག་རྟེན་ཧྲིལ་པོར་འགྲོ་བ་མིའི་རིགས་ཁོ་ནས་མ་གཏོགས་དང་དུ་ལེན་
མི་ཐུབ་པ་ཞིག་ཡིན། ཁོ་ཚོ་ནི་དེང་སང་ཞིང་པ་མ་ཡིན་པར་གནས་སྤོ་མི་དམངས་ཡིན།
སྔོན་ཆད་ས་ཞིང་གི་ཆེད་དུ་བསམ་བློ་གཏོང་བ་དང་འཆར་གཞི་འཐེན་པ། མིག་ཧར་གྱིས་
ཅེར་ནས་འདུག་པ་སོགས་ཀྱི་རྩོལ་བ་ནི་དེང་སང་གཞུང་ལམ་བཟང་ངན་དང་ལམ་ཐག་
རིང་ཐུང་། ནུབ་རྒྱུད་ཀྱི་རེ་སྨོན་བཅས་ཀྱི་ཐོག་ཏུ་གཏོང་གི་ཡོད། སྐྱེས་པ་ཚོས་སྔོན་ཆད་
ས་ཞིང་གི་རྒྱ་ཁྱོན་སྟེང་དུ་འཁོར་བའི་སེམས་པ་དེ་དེང་སང་ཨར་འདམ་གྱི་གཞུང་ལམ་ཕྲ་
མོའི་སྟེང་དུ་ཐོགས་ཡོད།དེང་སང་ཆར་བ་འབབ་མིན་དང་རླུང་བུ་ལྡང་མིན། རྡུལ་འཚུབ་
ལངས་མིན་དང་ལོ་ཏོག་ལ་སྐྱེས་འཕེལ་འབྱུང་མིན་སོགས་ནི་ཁོ་ཚོའི་སེམས་ཁུར་བྱེད་ས
མིན།དེང་སང་ཁོ་ཚོའི་མིག་གིས་འགྱིག་འཁོར་ལ་བལྟས་ཡོད་ཅིང་། རྣ་བས་སྒུལ་འཕྲུལ་
གྱི་སྒྲ་ལ་ཉན་ལ། ཁོ་ཚོའི་སེམས་པ་འཕྲུལ་སྣུམ་དང་རླངས་སྣུམ་གྱི་སྟེང་དུ་འཁོར་ཡོད་
ལ། ཁོ་ཚོའི་སེམས་པ་དབུགས་རྐྱལ་དང་ལམ་ངོས་ཀྱི་བར་དུ་ཇེ་སྲབ་ནས་ཇེ་སྲབ་ཏུ་འགྲོ་
བཞིན་པའི་འགྱིག་འཁོར་སྟེང་དུ་འཁོར་ཡོད། དེ་ནས་ད་དུང་བང་སྒྱུར་ཡོ་ཆས་ཆག་པའི་
ཆག་སྒོ་དང་། ས་སྲོད་དུ་ཞག་སྡོད་བྱེད་སའི་འཐུང་ཆུ། ཐབ་སྟེང་གི་ཟ་མ་བཅས་ལའང་ཁོ་
ཚོས་སེམས་ཁུར་བྱེད་དགོས། དེ་བཞིན། མུ་མཐུད་དུ་མདུན་སྐྱོད་བྱེད་པའི་བདེ་ཐང་གི་
གཟུགས་གཞི། ལུས་ཤུགས་དང་སེམས་ཤུགས་བཅས་ཀྱང་ངེས་པར་དུ་འཛོམས་དགོས།
ནུབ་ཕྱོགས་སུ་འགྲོ་བའི་འདུན་པ་དྲག་པོ་དེ་ཁོ་ཚོའི་སྔོན་བརྒལ་ནས་སླེབས་ཡོད་ལ། སྔོན་
ཆད་ཐན་པ་དང་ཆུ་ལོག་ལ་འཇིགས་པའི་འཇིགས་སྣང་དེ་དེང་སང་ནུབ་ཕྱོགས་སུ་གོག་
ནུར་གྱིས་འགྲོ་བར་གེགས་ཤིག་སླེབས་མི་ཡོང་ངམ་སྙམ་པའི་འཇིགས་སྣང་དུ་གྱུར་ཡོད།
སྒར་ས་ཚང་མ་ཡང་གཏན་འཁེལ་དུ་གྱུར་ནས་ཡོད་ལ། དེ་ནི་སྔ་ནུབ་འདུག་ས་ནས་
ཉིན་འགྲུལ་ཐུང་ཐུང་ཞིག་གི་མཚམས་སུ་ཡོད་པ་ཡིན།
ལམ་ཐོག་ཏུ་ཁྱིམ་ཚང་འགའ་རེ་བྲེལ་འཚབ་ལངས་དྲགས་པའི་རྐྱེན་གྱིས་ཉིན་མཚན་
བསྟུད་ནས་འགྲོ་ལ། ངལ་གསོ་རྒྱག་དུས་རླངས་འཁོར་བསྡད་ནས་ཐད་ཀར་རླངས་འཁོར་
ནང་ནས་ཉལ་གྱི་ཡོད། དེ་ལྟར་ནུས་ཤུགས་ཡོད་ཚད་ནུབ་རྒྱུད་འགྲུལ་བཞུད་ཀྱི་སྟེང་དུ་
བཏོན་ནས། གཞུང་ལམ་དང་ད་ལྟའི་གནས་སྐབས་བཅས་ལས་བྲོས་ནས་འགྲོ་བཞིན་ཡོད།
ཁོ་ཚོ་ནུབ་རྒྱུད་དུ་གཞིས་ཆགས་པའི་སྟེང་དུ་འདོད་རྔམ་ལངས་དྲགས་པའི་རྐྱེན་གྱིས།
ཁ་ནུབ་ཕྱོགས་སུ་འཁོར་ནས་བང་སྒྲ་སྒྲོག་པའི་རླངས་འཁོར་གྱི་སྒུལ་འཕྲུལ་དེ་གཞུང་
ལམ་སྟེང་དུ་བཙན་གྱིས་འདེད་བཞིན་ཡོད།
འོན་ཀྱང་། ཁྱིམ་ཚང་མང་པོ་ཞིག་གིས་འགྱུར་ལྡོག་འདི་མགྱོགས་པོར་དང་དུ་བླངས་
ནས་འཚོ་བ་གསར་པར་ཡོངས་སུ་གོམས་ཀྱི་ཡོད། དེ་ནས་ཉི་མ་ནུབ་རིའི་སྟེང་ནས་ཇེ་
དམའ་རུ་འགྲོ་བཞིན་པའི་སྐབས་སུ་... །
ཞག་སྡོད་བྱེད་ས་ཞིག་འཚོལ་རན་འདུག
ཨོ། མདུན་ཕྱོགས་སུ་རས་གུར་འགའ་རེ་མཐོང་རྒྱུ་འདུག
རླངས་འཁོར་ལམ་འགྲམ་དུ་ཡོང་ནས་བསྡད། གཞན་དག་ཚོས་སྔོན་ནས་དེ་གར་ས་
བཟུང་ཡོད་པའི་རྐྱེན་གྱིས། གུས་ལུགས་ངེས་ཅན་ཞིག་ཏན་ཏན་དགོས་ཀྱི་ཡོད། དེ་བས།
ཁྱིམ་ཚང་འདིའི་དབུ་ཁྲིད་དུ་གྱུར་པའི་སྐྱེས་པ་དེས་མགོ་བོ་སྒེའུ་ཁང་ནས་ཕྱིར་བསྲིངས།
ང་ཚོ་འདི་གར་བསྡད་ནས་ཞག་སྒར་བརྒྱབ་ན་ཨེ་ཆོག
ལོས་ཆོག ཁྱོད་ཚང་འདུག་པར་དགའ་བསུ་ཞུ་བཞིན་ཡོད། ཁྱོད་ཚོ་མངའ་སྡེ་གང་
ནས་ཡིན།
ས་ཐག་རིང་ཨར་ཁན་ས་མངའ་སྡེ་ནས་ཡོང་བ་ཡིན།
ཕར་ཕྱོགས་ཀྱི་རས་གུར་བཞི་པའི་ནང་གི་མི་དེ་ཚོ་ཡང་ཨར་ཁན་ས་མངའ་སྡེ་ནས་
ཡོང་བ་རེད།
ཨེ་རེད།
དེ་ནས་དྲི་བ་གལ་ཆེན་དེ་འདྲི་དགོས། འཐུང་ཆུ་ག་འདྲ་འདུག
ཨུན། བྲོ་བ་ཞིམ་རྒྱུ་མི་འདུག་ཀྱང་། ག་ཚོད་དགོས་དགོས་ཤིག་འདུག
ཡ། བཀའ་དྲིན་ཆེ།
བཀའ་དྲིན་ཞུ་མི་དགོས།
གུས་ལུགས་འདི་ནི་ངེས་པར་དུ་ཡོད་དགོས་པ་ཞིག་ཡིན། རླངས་འཁོར་དེ་རས་གུར་
གྱི་སྣེ་ཕྱོགས་སུ་ཡོང་ནས་དེ་གར་བསྡད། དེ་ནས་རླངས་འཁོར་གྱི་སྟེང་ནས་ངལ་དུབ་
ཀྱིས་མནར་བའི་མི་རྣམས་མར་བབས་ཤིང་། རེངས་པོར་གྱུར་པའི་གཟུགས་པོ་རྐྱོང་སྐུམ་
བྱས། དེ་ནས་རས་གུར་ཕུབ་བྱུང་ལ། བྱིས་པ་ཚོ་ཆུ་ལེན་དུ་སོང་བ་དང་། ན་གཞོན་ཚོ་
འབུད་ཤིང་འཐུ་རུ་སོང་། དེ་ནས་མེ་ཁ་གསོས་བྱུང་ལ། དེའི་སྟེང་དུ་དགོང་ཚིགས་སྐོལ་
རྒྱུའམ་ཡང་ན་བརྔོ་རྒྱུ་བསྐྱོན། སྔོན་ལ་ཡོང་མཁན་ཚོ་ཚུར་ཡོང་ནས་ཕ་ཡུལ་ས་ཕྱོགས་
གང་ཡིན་འདྲི་རེས་བྱེད་ཅིང་། མཚམས་ལ་ལར་ཁ་ཁར་འཐོར་བའི་ཉེ་འབྲེལ་དང་ཡང་
བསྐྱར་འཕྲད་པ་ཡང་འབྱུང་གི་ཡོད།
ཨོ། ཨོག་ལ་ཧོ་མ་མངའ་སྡེ་ནས་ཡིན་ཨེ། རྫོང་གང་གི་ཡིན།
ཆེ་རོ་ཁེ་རྫོང་ནས་ཡིན།
ཨོ། དེ་གར་ངའི་ཉེ་འབྲེལ་ཞིག་ཡོད། ཨ་ལེན་ཚང་ངོ་ཤེས་ཀྱི་ཨེ་ཡོད། ཨ་ལེན་ཟེར་བའི་
ཁྱིམ་ཚང་ཆེ་རོ་ཁེ་རྫོང་གི་ག་ས་གང་དུ་ཡོད། ཝི་ལི་སི་ཚང་ཨེ་ཤེས།
ཨོ། དེ་ལོས་ཤེས།
དེ་ལྟར་ཚན་པ་གསར་པ་ཞིག་གྲུབ་བྱུང་། ས་སྲོད་ཀྱི་མུན་པ་ཡོངས་སུ་མ་རུབ་པའི་
སྔོན་ལ་ཁོ་ཚོ་གཞི་ནས་ཞག་སྒར་འདིའི་ཁྱིམ་ཚང་གསར་པ་ཞིག་ཏུ་གྱུར་འདུག་ལ། ཁྱིམ་
ཚང་རེ་རེར་ཁོ་ཚོའི་སྐོར་གྱི་བརྡ་ལན་འཕྲོད། ཁོ་ཚང་ནི་ཡོངས་ཀྱིས་ཤེས་པའི་ཁྱིམ་ཚང་
ཡ་རབས་ཤིག་ཡིན་འདུག
ང་ཨ་ལེན་ཚང་ལ་ཆ་རྒྱུས་ཧ་ཅང་ཡོད། ཨ་ལེན་རྒན་པ་སའེ་མོན་ཨ་ལེན་དང་ཁོའི་
ཆུང་མ་གཉིས་ཀ་ཁ་མ་མཐུན་པ་རེད། ཁོ་མོ་ཆེ་རོ་ཁེ་ཡི་རྒྱུད་པ་ཡིན་ལ། མཛེས་མ་རྟ་
ནག་མ་འདྲ་ཞིག་ཡིན།
རེད་ཡ། སའེ་མོན་གཞོན་པ་དེ་རུ་ཌོལ་ཧྥི་ཚང་གི་བུ་མོ་ཞིག་ལ་གཉེན་སྒྲིག་བྱས་པ་མ་
རེད་དམ། ངས་བསམ་ན་དེ་རེད། ཁོ་ཚོ་ཨེ་ནི་ཌི་གྲོང་རྡལ་དུ་སོང་ནས་གཞིས་བཅས་པ་
རེད་ལ། འཚོ་བ་ཡག་པོ་འཁྱོངས་འདུག དངོས་གནས་ཡག་པོ་འཁྱོངས་འདུག
ཁོ་ནི་ཨ་ལེན་ཚང་གི་ལམ་ལྷོང་བྱུང་མཁན་གཅིག་པུ་དེ་རེད། རླངས་འཁོར་ཞིག་གསོ་
ཁང་ཞིག་ཡོད།།
འཐུང་ཆུ་བླངས་ཤིང་། འབུད་ཤིང་གཏུབས་རྗེས། བྱིས་པ་ཚོ་རས་གུར་ཚོའི་ཁྲོད་ནས་
སེམས་ཆུང་ངང་འཁྱམ་ཉུལ་བྱས་ཤིང་། ཁོ་ཚོས་གྲོགས་པོ་སྒྲིག་པའི་ཆེད་དུ་སྤྱང་གྲུང་
ལྡན་པའི་ཐབས་ལམ་རེ་སྤྱད། བུ་ཞིག་བུ་གཞན་པ་ཞིག་དང་ཉེ་སར་སླེབས་སྐབས་ཁོ་འགྲོ་
མཚམས་བཞག་ནས་ཐང་གི་རྡོ་བ་ཞིག་ལ་བལྟས། དེ་ནས་རྡོ་བ་དེ་ལག་ཏུ་བླངས་ཡོང་ནས་
ཞིབ་ལྟ་བྱས། ཁོས་དེའི་སྟེང་དུ་མཆིལ་མ་བཏབ་ནས་འཕུར་འཕུར་བྱས་ནས་བུ་གཞན་
པ་དེར་མཚར་སྣང་བསླངས། ཁྱོད་ཀྱིས་ཅི་ཞིག་རྙེད་སོང་།
བུ་དེས་ཅུང་སྣང་མེད་ཀྱི་རྣམ་པ་བསྟན་ནས། ཅི་ཡང་མ་རེད། རྡོ་བ་ཞིག་རེད་ཟེར།
དེས་ན་ཁྱོད་ཀྱིས་དེ་ལ་ཅིའི་ཕྱིར་ཞིབ་ལྟ་བྱས་པ་ཡིན།
ངས་འདིའི་ནང་ནས་གསེར་མཐོང་བྱུང་།
ཁྱོད་ཀྱིས་ཇི་ལྟར་ཤེས། གསེར་དེ་རྡོ་ནང་དུ་ཡོད་དུས་སེར་པོ་མིན། དེ་ནག་པོ་རེད།
དེ་ལོས་ཡིན། དེ་ཚང་མས་ཤེས་ཀྱི་ཡོད།
ངས་བལྟས་ན་དེ་ལྕགས་གཏེར་སེར་པོ་ཡིན་རྒྱུ་རེད། ཁྱོད་ཀྱིས་དེ་གསེར་རེད་བསམ་
པ་རེད།
དེ་འདྲ་མ་རེད། རྒྱུ་མཚན་ནི་ངའི་ཨ་ཕར་གསེར་མང་པོ་རྙེད་མྱོང་ཡོད་ལ། ཁོས་ང་ལ་
གསེར་ལ་ལྟ་སྟངས་བསླབས་མྱོང་།
ཁྱོད་ཀྱིས་གསེར་རྡོག་རྡོག་རྡོ་ཕ་བོང་འདྲ་ཞིག་ལག་ཏུ་ལེན་འདོད་འདུག་གམ།
སྐྱག་པ། དེ་ལས་སྔོན་ཆད་མཐོང་མྱོང་ཙམ་ཡང་མེད་པའི་བྱི་རིལ་ཞིག་ཡོད་ན་སྙམ།
ང་ལ་སྐད་ཆ་བཙོག་པ་བཤད་དུ་མི་འཇུག་མོད། འོན་ཀྱང་། རྒྱུན་པར་ཁ་ནས་ཤོར་
འགྲོ།
ང་ཡང་དེ་མཚུངས་ཡིན། ཆུ་མིག་ཡོད་སར་འགྲོ།
བུ་མོ་ཆུང་ཆུང་ཚོ་ཕན་ཚུན་ཐུག་ཚེ་སོ་སོར་ག་འདྲ་སྙན་གྲགས་ཡོད་སྐོར་དང་། ག་
འདྲའི་རེ་བ་ཡོད་སྐོར་བཤད། བུད་མེད་ཚོས་ཐབ་ཀའི་མཐའ་ན་ལས་ཀ་བྱེད་ཀྱི་འདུག་
ཅིང་། ཁོ་ཚོ་ཁྱིམ་མིའི་གྲོད་ཁོག་ཏུ་བཙང་རྒྱུའི་ལྟོ་ཆས་གྲ་སྒྲིག་བྱེད་པར་བྲེལ། ལག་ཏུ་
སྒོར་མོ་ཅུང་ཟད་ཡོད་ཚེ་ཕག་ཤ་ཡོད་སའི་ཟ་མ་གྲ་སྒྲིག་བྱེད་ཅིང་། ཕག་ཤ་དང་ཞོག་ཁོག
ཙོང་རིལ་མཉམ་དུ་བཟོ་ངེས། ད་དུང་ཧོ་ལན་རྒྱལ་ཁབ་ཀྱི་ལུགས་སྲོལ་ལྟར་སླང་བསྲེགས་
སོབ་གོར་དང་། ཡང་ན་མ་རྨོས་ལོ་ཏོག་གི་བག་ལེབ་སྲེག་ངེས་ཤིང་། དེའི་སྟེང་དུ་ལྡུར་ཁུ་
མང་པོ་ཞིག་བླུག་ངེས། ཡང་མིན་ན་ཤ་རྩིབ་དང་རྩིབ་མ་བཙོ་སྲིད་ལ། ད་དུང་ལྕགས་ཀྲིན་
ནང་དུ་ནག་ཅིང་ཁ་བའི་ཇ་ནག་ཁུ་སྐོལ་སྲིད། གལ་སྲིད་ལག་ཏུ་སྒོར་མོ་སྲབ་མོ་ཞིག་མ་
གཏོགས་ལྷག་མེད་ཚེ། སྣུམ་ཐིགས་ཙམ་གྱི་ནང་དུ་ཕྱེ་ལྡུར་སྲེག་སྲིད་ལ། བསྲེགས་ཟིན་
པའི་ཕྱེ་ལྡུར་བག་ལེབ་དེ་སོབ་སོབ་དང་སྨུག་པོ་ཡིན་ངེས། དེའི་སྟེང་དུ་ཡང་བསྐྱར་སྣུམ་
ཐིགས་འགའ་རེ་འབབ་ཏུ་འཇུག་རྒྱུ་རེད།
ཁྱིམ་ཚང་ཧ་ཅང་ཕྱུག་པོ་དང་། ཡང་ན་སྒོར་མོ་སྤྱོད་མི་ཤེས་པའི་ཁྱིམ་ཚང་ཧ་ཅང་
་ལེབ་གླེན་པ་ཚོས་རྒྱུན་དུ་ཀྲིན་བཅུག་སྲན་མ་དང་ཀྲིན་བཅུག་ཁམ་བུ། ཐུམ་བརྒྱབ་བག་
དང་བཟོ་གྲྭ་ནས་བཟོས་པའི་སྐྱོ་བག་སོགས་བཟའ་ལ། བཟའ་བཏུང་འདི་འདྲའི་ཕུན་
སུམ་ཚོགས་པོ་དེ་ཚང་མས་ཤེས་པར་བྱས་ནས་ཟོས་ན་མི་འགྲིག་པས། ཁོ་ཚོས་རང་ཉིད་
ཀྱི་གུར་ནང་ནས་ལྐོག་བཟའ་བྱེད། དེ་ལྟར་བྱས་ནའང་། བག་ཟན་བསྲེགས་མ་བཟའ་
བཞིན་པའི་བྱིས་པ་ཚོས་ཚ་པོ་བཟོ་བཞིན་པའི་སྲན་མའི་དྲི་མ་ཚོར་ནས་མ་དགའ་བའི་
རྣམ་འགྱུར་སྟོན་གྱི་ཡོད།
དགོང་ཚིགས་ཟོས་ཚར་ནས་སྡེར་མ་ཚོ་ཆུ་ནང་དུ་བཤལ་ཞིང་ལག་རས་ཀྱིས་ཕྱིས་
ཚར་དུས། ས་སྲོད་ཀྱི་མུན་པ་སླེབས་ཡོད་པས། སྐྱེས་པ་ཚོ་པུས་བཙུགས་སུ་བསྡད་ནས་
གླེང་མོལ་བྱེད་མགོ་རྩོམ།
ཁོ་ཚོས་ཤུལ་དུ་བསྐྱུར་པའི་རང་ཉིད་ཀྱི་ས་ཞིང་གི་སྐོར་གླེང་། ཁོ་ཚོས་ཅིའི་ཕྱིར་འདི་
འདྲ་ཞིག་འབྱུང་བཞིན་པ་དངོས་གནས་ཧ་མི་གོ་ཞེས་གླེང་། གཞི་རིམ་གྱི་ས་ཞིང་རྦད་
དེ་བརླགས་སོང་།
ས་ཞིང་ཡང་བསྐྱར་ཇེ་ལེགས་སུ་ཕྱིར་འགྲོ་ངེས། གནད་དོན་ནི་དེ་དུས་ང་ཚོ་དེ་གར་
ཡོད་རྒྱུ་མ་རེད།
ཁོ་ཚོའི་སེམས་སུ། གཅིག་བྱས་ན་ཁོ་ཚོས་ཤེས་མེད་ཚོར་མེད་ངང་ནས་སྡིག་པ་ཞིག་
བསགས་པས། ད་ལྟ་རྣམ་སྨིན་འཁོར་བ་ཡིན་རྒྱུ་རེད་སྙམ།
མི་ཞིག་གིས་ང་ལ་བཤད་མྱོང་། ཁོ་སྲིད་གཞུང་གི་ལས་བྱེད་པ་རེད། ཁོས་ཟེར་ན་འདི་
ནི་ས་རྒྱུ་ཉམས་སོང་བས་རེད་ཟེར་ལ། སྲིད་གཞུང་གི་མི་དེས་ཟེར་ན་གལ་སྲིད་ང་ཚོས་
ཞིང་གི་སུལ་རིས་འཕྲེད་རྒྱུག་གིས་རྨོས་ན་ད་གཟོད་ས་རྒྱུ་མི་ཉམས་ཟེར། འོན་ཀྱང་། དེ་
ལྟར་ཚོད་ལྟ་བྱེད་མཁན་གཅིག་ཀྱང་མ་བྱུང་ལ། ས་བདག་གསར་པ་དེས་ཀྱང་སུལ་རིས་
འཕྲེད་རྒྱུག་གིས་རྨོ་ཡི་མི་འདུག ཁོས་བཏོད་པའི་རྨོས་ཤུར་ལ་ཡང་ལེ་དབར་བཞི་ཙམ་
ཡོད་པས་ཁོས་གང་དུའང་རྨོ་མཚམས་མི་འཇོག་ལ། སྟོན་པ་ཡེ་ཤུ་ཁོའི་མདུན་དུ་བཞུགས་
བསྡད་རུང་ཁོས་བསྐོར་ནས་མི་འགྲོ་ཐག་ཆོད་རེད།
ཁོ་ཚོས་རང་ཁྱིམ་གྱི་སྐོར་བཤད་དུས་སྐད་མགོ་ཧ་ཅང་དམའ། ངེད་ཚང་གི་རླུང་འཐག་
ཁང་པའི་འོག་ཏུ་བསིལ་ཁང་ཆུང་ཆུང་ཞིག་ཡོད་ལ། དེ་ནི་འོ་མར་ཁ་སྤྲི་ཆགས་ས་དང་། ཆུ་
ཀུབ་འཇོག་སར་སྤྱོད་ཀྱི་ཡོད། ཉིན་གུང་ཚ་གདུག་མེ་ལྟར་འབར་བའི་སྐབས་སུ་ཡང་ཁང་
པ་དེའི་ནང་བསིལ་ལྷང་ལྷང་ཡིན་ལ། དེར་བཞག་ཡོད་པའི་ཆུ་ཀུབ་ཅིག་གཤག་ནས་ཟོས་
ན། དེ་གྲང་མོ་ཡིན་དྲགས་པའི་རྐྱེན་གྱིས་ཁ་ནང་ལ་འཁྱག་པས་ན་ཟུག་གཏོང་། ཆུ་ཀུབ་ཀྱི་
པགས་པའི་ངོས་སུ་ཆུ་ཐིགས་ཐར་ཐོར་དུ་འགྲིལ་གྱི་ཡོད།
ཁོ་ཚོས་རང་ཉིད་ལ་འཕྲད་པའི་ཆག་སྒོའི་སྐོར་ཡང་བཤད། ང་ལ་ཆར་ལེ་ཟེར་བའི་
སྤུན་ཆུང་ཞིག་ཡོད་ལ། ཁོའི་སྐྲ་ནི་མ་རྨོས་ལོ་ཏོག་ལྟར་སེར་པོ་ཡིན། ཁོ་འཚར་ལོངས་
མ་བྱུང་
ནས་ཕོ་གསར་དུ་གྱུར་ཡོད་ལ། མཛུབ་གནོན་རླུང་སྦྲེང་ཧ་ཅང་ཡག་པོ་དཀྲོལ་ཤེས། ཉིན་
ཞིག་ལ་ཁོས་ཞིང་ནང་དུ་ཤལ་བ་འདྲུད་དུ་སོང་། ཤལ་བས་སྤོ་ཐོ་སྙོམས་པོར་བཟོ་བཞིན་
པའི་སྐབས་དེར་གློ་བུར་དུ་སྦྲུལ་ཞིག་སྔོན་ནས་འཁྱུག་པས། ཁོའི་རྟ་འདྲོགས་ནས་ཤལ་བ་
དེ་ཆར་ལེའི་སྟེང་དུ་དྲུད་ནས་བྲོས་ཤིང་། ཤལ་བའི་རྩེ་མོ་ཁག་ཁོའི་ནང་ཁྲོལ་དང་གྲོད་པའི་
ནང་དུ་ཟུག་ཅིང་། དེ་དག་གིས་ཁོའི་ངོ་གདོང་རྦད་དེ་བཀོག་སོང་། ཨ་དཀོན་མཆོག་མཁྱེན།
ཁོ་ཚོས་མ་འོངས་པའི་སྐོར་ལ་གླེང་མོལ་བྱས། དེ་ཕྱོགས་སུ་སླེབས་ན་ག་འདྲ་ཞིག་
ཡིན་ནམ།
རེད་ཡ། འདྲ་པར་གྱི་སྟེང་ནས་བལྟས་ན་ས་ཆ་ཧ་ཅང་ཡག ངས་དེ་གའི་ས་ཆ་མཛེས་
ཤིང་ལྟ་ན་སྡུག་པ་ཞིག་གི་འདྲ་པར་མཐོང་མྱོང་། དེའི་སྟེང་དུ་སྟར་སྡོང་དང་ལུམ་འབྲས་
ཡོད་ཅིང་། དེའི་རྒྱབ་ཕྱོགས་ཀྱི་ཧ་ཅང་ཐག་ཉེ་ས་རུ་རྩེ་མོ་གངས་ཀྱིས་གཡོགས་པའི་རི་བོ་
མཐོན་པོ་ཞིག་འདུག་ལ། དེ་ནི་དངོས་གནས་བལྟས་ན་ཡིད་དུ་འོང་བ་ཞིག་རེད།
ང་ཚོར་དེ་གར་ལས་ཀ་ལས་རྒྱུ་རྙེད་པ་ཡིན་ན། དེ་ནས་གནད་དོན་ཅི་ཡང་ཡོད་རྒྱུ་མ་
རེད། ས་ཆ་དེ་རུ་དགུན་ཁ་ཡང་གནམ་གཤིས་མི་གྲང་བས་བྱིས་པ་ཚོ་སློབ་གྲྭར་འགྲོ་སྐབས་
འཁྱག་སྡུག་མྱོང་མི་དགོས། ངས་རང་ཉིད་ཀྱི་བྱིས་པ་ཚོར་བདག་སྐྱོང་ཡག་པོ་བྱེད་རྒྱུ་
ཡིན་ལ།དེ་ནས་བཟུང་སློབ་ཐུན་ཆད་དུ་འཇུག་རྒྱུ་མིན། ངས་ཡི་གེ་ཀློག་ཡག་པོ་ཤེས་མོད།
འོན་ཀྱང་། དཔེ་ཀློག་ལ་བྱང་ཆུབ་པ་ཚོ་ལྟ་བུའི་སྤྲོ་སྣང་མེད།
གཅིག་བྱས་ན་སྐྱེས་པ་གཅིག་གིས་རང་ཉིད་ཀྱི་རྒྱུད་དྲུག་སྒྲ་སྙན་འཁུར་ནས་གུར་
སྒོ་རུ་བུད་ནས། སྒམ་ཞིག་གི་སྟེང་དུ་བསྡད་ནས་སྒྲ་སྙན་དཀྲོལ་མགོ་རྩོམ་སྲིད་ལ། སྒར་
ནང་གི་མི་གཞན་པ་ཚང་མ་དལ་མོར་ཁོའི་ཕྱོགས་སུ་ཡོང་ནས་ཁོའི་མཐའ་རུ་འཚོག་ངེས།
སྤྱིར་མི་མང་པོས་སྒྲ་སྙན་ཅུང་ཙམ་རེ་རྡུང་ཤེས་མོད། འོན་ཀྱང་། སྐྱེས་པ་འདི་ནི་རྡུང་
མཁན་བྱང་ཆ་ཅན་ཞིག་རེད། རྒྱུད་སྐུད་ཀྱི་སྒྲ་དབྱངས་ཟབ་མོར་རྡུང་དུས་སྙན་འཇེབས་
ཀྱི་དབྱངས་འགྲོས་ཀྱིས་རྒྱུད་སྐུད་ཀྱི་སྟེང་དུ་གོམ་སྟབས་སྒྱུར་ཞིང་། སྲ་ཞིང་སྦོམ་པའི་
མཛུབ་མོ་ཁག་གིས་སྒྲ་སྙན་གྱི་གཞུང་རྟའི་སྟེང་དུ་ཞབས་བྲོ་འཁྲབ། ཁོས་སྒྲ་སྙན་རྡུང་
བཞིན་རྡུང་བཞིན་མི་རྣམས་དལ་མོར་ཁོའི་ཕྱོགས་སུ་ཡོང་ཞིང་། མཇུག་མཐར་མི་ཚོགས་
ཀྱིས་ཁོའི་མཐའ་ཡོངས་སུ་དམ་པོར་བསྐོར། དེ་ནས་ཁོས་“སྒོར་ཟུར་གཅིག་གི་སྲིང་བལ་
དང་། སྒོར་ཟུར་བཞི་ཡི་ཤ་ཞེས་པའི་གླུ་དེ་བླངས་པས། གོར་གོར་དུ་འདུས་པའི་མི་ཚོགས་
ཀྱིས་ཁོ་དང་ལྷན་དུ་བླངས། དེ་ནས་ཁོས་བུ་མོ་ཚོ། ཁྱོད་ཚོས་ཅིའི་ཕྱིར་སྐྲ་ལོ་བྲེགས་པ་
ཡིན།” ཞེས་པ་བླངས་པས། མི་ཚོགས་ཀྱིས་མཉམ་དུ་བླངས། དེ་ནས་ཁོས་“ང་ཋེག་ས་སི་
དང་ཁ་འབྲལ་རྒྱུ་ཡིན།” ཞེས་པའི་བྲེད་ཤ་ལངས་པའི་གླུ་གཞས་དེ་བླངས། གླུ་གཞས་འདི་
ནི་སི་ཕེན་གྱི་མི་ཨ་རིའི་གླིང་ཆེན་དུ་མ་སླེབས་གོང་ནས་བཟུང་ཡོད་པའི་གླུ་གཞས་ཤིག་
ཡིན་ལ། དེ་དུས་དེའི་གླུ་ཚིག་ནི་ཨིན་ཌིའི་སྐད་ཡིན།
ད་ལྟ་མི་ཚོགས་འདི་ངོ་བོ་གཅིག་དང་ཆ་ཤས་གཅིག་ཏུ་གྱུར་ཡོད། ཁོ་ཚོའི་མིག་ཟུང་
ནང་དུ་བཀུག་ནས། སེམས་པ་རྣམས་ཡུལ་དུས་གཞན་པ་ཞིག་ཏུ་འཁྱམས་ལ། སེམས་
ནང་གི་སྡུག་བསྔལ་ཡོད་ཚད་གནས་སྐབས་རིང་ངལ་གསོ་བརྒྱབ་ནས་གཉིད་ལ་རོལ། དེ་
ནས་མེག་ལེ་སི་ཋིའི་སྐྱོ་གླུ།" ཞེས་པ་ཡང་བླངས་པ་དང་། དེ་རྗེས་ལོ་ལོན་ཚོའི་འདོད་པ་
སྐོང་བའི་ཆེད་དུ་ཡེ་ཤུས་བདག་ལ་ཁོང་གི་མདུན་དུ་ཤོག་ཟེར།"ཞེས་པ་ཡང་བླངས། གླུ་
གཞས་ཀྱིས་བྱིས་པ་ཚོར་གཉིད་ཕབ་པས། ཁོ་ཚོ་སོ་སོའི་གུར་ནང་དུ་ཉལ་དུ་ཕྱིན་སོང་ལ།
གླུ་གཞས་ཁག་ཁོ་ཚོའི་རྨི་ལམ་དུ་འཛུལ།
ཡུད་ཙམ་རྗེས་ནས། ལག་ཏུ་སྒྲ་སྙན་བཟུང་བའི་སྐྱེས་པ་དེ་ཡར་ལངས་ནས་ཁ་ནས་
གླལ་ཁ་བྱེད་བཞིན། ཡུལ་མི་ཚོ། གཟིམ་ས་བདེ། ཞེས་བཤད།།
ཚང་མས། ཡ། གཟིམ་ས་བདེ། ཞེས་ཁ་མུག་མུག་ཏུ་ལན་བཏབ།
མི་རེ་རེས་རང་ཉིད་ཀྱིས་སྒྲ་སྙན་ཅུང་ཟད་རེ་རྡུང་ཤེས་ན་ཨང་འདོད་ལ། འདི་ནི་དངོས་
གནས་སྤྲོ་སྐྱིད་ལྡན་པ་ཞིག་རེད་འདོད། དེ་ནས་མི་ཚོགས་རྣམས་རང་རང་ས་ནས་ཉལ་དུ་
ཕྱིན་སོང་ལ། ཞག་སྒར་དེ་འཇམ་ཐིང་ངེར་གྱུར། འུག་པ་ཚོ་ཁོ་ཚོའི་མགོ་ཐོག་ནས་འཕུར་
མགོ་བརྩམས་སོང་ལ། སྤྱང་ཁྱི་ཚོས་ཀྱང་ཐག་རིང་ནས་ཅ་ཅོ་འདོན་མགོ་བརྩམས། སྲེ་མོང་
ཚོ་སྒར་ནང་དུ་ཡོང་ནས་ཟས་ལྷག་འཐུང་ལྷག་རེ་ཨེ་རྙེད་ལྟ་བཞིན་འདུག་ལ། སྔངས་ས་
སྐྲག་ས་མེད་པའི་སྲེ་མོང་འདི་ཚོ་ང་རྒྱལ་གྱིས་འགྱིང་བཞིན་འགྲོ།
མཚན་མོའི་མུན་པ་ཕར་ལ་ཕྱིན་ནས་ཞོགས་པའི་སྐྱ་རེངས་ཚུར་ལ་སླེབས་པ་དང་ལྷན་
དུ། བུད་མེད་ཅིག་གུར་ནང་ནས་བུད་དེ་མེ་ཁ་གསོས་ཤིང་འཚིག་ཇ་བསྐོལ། དེ་ནས་སྐྱེས་
པ་ཚོ་སྒོར་བུད་བྱུང་ལ། སྐྱ་རེངས་ཀྱི་སྣང་བའི་ཁྲོད་དུ་སྐད་མགོ་དམའ་མོས་གླེང་མོལ་བྱེད།
ཁོ་ཚོས་ཁོ་ལོ་ར་ཌོ་གཙང་པོ་བརྒལ་རྗེས་བྱེ་ཐང་དུ་སླེབས་པ་ཡིན་ཞེས་གླེང་མོལ་བྱེད།
བྱེ་ཐང་ནས་སེམས་ཆུང་བྱེད་དགོས་ཤིང་། དེ་གར་ལུས་མི་རུང་། ཆུ་མང་ཙམ་འཁུར་སྡོད།
གལ་སྲིད་བྱེ་ཐང་ནས་ལུས་འདྲ་སོང་ན།
ང་རང་གིས་དགོང་མོར་འགྲོ་རྒྱུའི་འཆར་གཞི་འཐེན་ཡོད།
ངས་ཀྱང་དེ་ལྟར་བསམ་ཡོད། ཉིན་དཀར་ལ་དཀོན་མཆོག་ཡེ་ཤུ་ཡིན་རུང་གསོན་
སྲེག་བྱེད་རྒྱུ་རེད།
ཁྱིམ་ཚང་ཚོས་ཟ་མ་མགྱོགས་པོར་ཟོས་ཤིང་། དེ་ནས་སྡེར་མ་རྣམས་ཆུ་བཤལ་བྱས་
ནས་ལག་རས་ཀྱིས་ཕྱིས། དེ་ནས་གུར་རྣམས་མར་ཕབ་སོང་། སྐབས་དེར་ཚང་མར་བྲེལ་
འཚབ་ཅིག་ལངས་ཡོད། ཉི་མ་རི་ལས་ཤར་དུས་སྒར་ཤུལ་དེ་སྟོང་པ་རེད་ལ། ཤུལ་དུ་ལུས་
པ་ནི་མི་རྣམས་ཀྱིས་ཤུལ་དུ་བསྐྱུར་པའི་གད་སྙིགས་ཁོ་ན་རེད། དེ་ལྟར་སྒར་ཤུལ་འདི་
དགོང་མོ་གསར་པ་ཞིག་ཏུ་འཇིག་རྟེན་གསར་པ་ཞིག་སྐྲུན་པར་གྲ་སྒྲིག་ཨང་གསར་རེད།།
འོན་ཀྱང་། གཞུང་ལམ་གྱི་སྟེང་དུ་ཡུལ་མི་གནས་སྤོ་པའི་རླངས་འཁོར་མང་པོ་འབུ་
སྲིན་བཞིན་གོག་ནུར་བྱེད་བཞིན་འདུག་ལ། ཨར་འདམ་གྱི་གཞུང་ལམ་ཕྲ་མོ་དེ་མདུན་
ཕྱོགས་སུ་རིང་པོར་བསྲིངས་ཡོད།

ལེའུ་བཅོ་བརྒྱད་པ།

ཇོ་ཌི་ཚང་གིས་མཐོ་སྒང་གི་རི་བོ་དང་རི་ཕྲན་མང་པོ་བརྒལ་ནས་མེག་སེ་ཁོ་གསར་པའི་རི་
ཁུལ་དུ་བསླེབས་ཤིང་། རིམ་བཞིན་ཨ་རི་ཟོན་ན་མངའ་སྡེའི་ས་མཐོའི་རི་ཁུལ་དུ་འགོས།
རི་ཚོགས་ཀྱི་བར་གསེང་ནས་ཁོ་ཚོས་མར་ཕྱོགས་ན་ཡོད་པའི་ཕེན་ཋེད་བྱེ་ཐང་ལ་བལྟས།
དེ་ནས་མཐའ་སྲུང་དམག་མི་ཞིག་གིས་ཁོ་ཚོ་བཀག
‘ ཁྱོད་ཚོ་གང་དུ་འགྲོ་བཞིན་ཡོད།
ཥོམ་གྱིས་ཁ་ལི་ཧྥོར་ནེ་ཡ་ལ་འགྲོ་རྒྱུ་ཡིན།” ཞེས་ལན་བཏབ།
" ཁྱོད་ཚོ་ཨ་རི་ཟོན་ན་མངའ་སྡེ་རུ་ག་ཙམ་ལ་སྡོད་རྩིས་ཡོད།
"གཞུང་ལམ་བརྒྱུད་ནས་འགྲོ་བ་མ་གཏོགས་སྡོད་རྩིས་མེད།
‘ རྩི་ཤིང་དང་སྔོ་ལྡུམ་རིགས་འཁྱེར་མེད་དམ།
དེ་འདྲ་འཁྱེར་མེད།
"ངས་ཁྱོད་ཚོའི་ཅ་ལག་སྔོག་བཤེར་བྱེད་དགོས།"
“ང་ཚོས་དངོས་གནས་རྩི་ཤིང་དང་སྔོ་ལྡུམ་རིགས་ཅི་ཡང་འཁྱེར་མེད།”
མཐའ་སྲུང་དམག་མི་དེས་ཁོ་ཚོའི་རླུང་འགོག་ཤེལ་སྒོའི་སྟེང་དུ་སྦྱར་བྱང་ཆུང་ཆུང་
ཞིག་སྦྱར།
"ཡ། དེས་ན་སོང་། འོན་ཀྱང་། ལམ་ནས་མ་བསྡད་པར་ཡག་པོ་སོང་ཨ།
ལགས་སོ།། ང་ཚོ་འདུག་རྩིས་མེད།”
ཁོ་ཚོ་ལ་ངོས་སུ་འགོས། རི་ངོས་ཧྲིལ་པོ་འཆུས་ལོག་ཐེབས་པའི་ཤིང་སྡོང་ཐུང་ཐུང་
མང་པོས་ཁེབས། ཁོ་ཚོས་རིམ་བཞིན་ཧོལ་བྷི་རོག་དང་ཇོ་སེབ་གྲོང་ཁྱེར། དེ་ནས་ཝིན་སི་
ལོ་གྲོང་ཁྱེར་བཅས་བརྒྱུད་ནས་སོང་། མཚམས་ཤིག་ལ་ཤིང་སྡོང་རིང་པོ་སྐྱེས་ཡོད་སར་
སླེབས། རླངས་འཁོར་གཉིས་ཀས་རླངས་པ་ཐོལ་ཐོལ་དུ་འཕེན་བཞིན་ལ་ངོས་སུ་ཤེད་རྩོལ་
གྱིས་འགོ་བཞིན་ཡོད། དེ་ནས་ཁོ་ཚོ་རི་བོ་ཧྥི་ལག་སི་ཋབ་ཀྱི་ངོས་སུ་འགོས་ནས་རི་རྩེ་རུ་
བསླེབས་ཤིང་། རི་བོ་ཧྥི་ལག་སི་ཋབ་བརྒལ་ནས་མར་བབས་ཚེ་མཐའ་ཡས་པའི་མཐོ་
སྒང་གི་ས་གཞི་ཆེན་པོ་རུ་བསླེབས། དེ་གར་མདུན་གྱི་གཞུང་ལམ་ཡང་ཐག་རིང་ཐག་རིང་
ས་ནས་མི་སྣང་བར་གྱུར། དེ་གར་སོང་གིན་སོང་གིན་འཐུང་ཆུ་ཇེ་དཀོན་ཇེ་དཀོན་དུ་འགྲོ་
ཞིང་། ཤིན་ཏུ་དཀོན་པའི་འཐུང་ཆུ་དེ་རྣམས་རིན་སྤྲད་ནས་ཉོ་དགོས་ལ། རིན་གོང་ཡང་གྷ་
ལོན་རེ་ལ་སྐར་ལྔ་ནས་སྒོར་ཟུར་གཅིག་དང་། སྒོར་ཟུར་གཅིག་ནས་སྒོར་ཟུར་གཅིག་
དང་ཕྱེད་ཀ་བྱས་ཏེ་ཇེ་མཐོ་ནས་ཇེ་མཐོ་རེད། བྲག་རྡོ་མང་བའི་ཡུལ་ལུང་སྐམ་པོ་འདི་
དགུང་གི་ཉི་མས་ཚ་བསྲེགས་བྱས་ཟིན། ཁོ་ཚོའི་མདུན་ཕྱོགས་སུ་ཆ་མི་སྙོམས་པའི་རི་རྩེ་
སྣ་ཚོགས་ཀྲོང་ངེར་འགྲེངས། འདི་ནི་ཨ་རི་ཟོན་ན་མངའ་སྡེའི་ནུབ་ཁུལ་གྱི་ལྕགས་རི་རེད།
ད་ལྟ་འགྲུལ་བཞུད་པ་ཁོ་ཚོ་ཉི་མ་དང་ཐན་པར་བྱོལ་བཞིན་འགྲོ་དགོས། ཁོ་ཚོས་མཚན་
མོར་རླངས་འཁོར་བསྐོར་ནས་འགྲོ་བཞིན་ཡོད་ལ། མཚན་མོར་རི་ཁུལ་ཁག་ཏུ་སླེབས་
ཀྱི་ཡོད། ཁོ་ཚོས་མཚན་མོར་རྩེ་མོ་རྣོ་བའི་བཙན་མཁར་འདི་དག་བརྒལ་གྱི་ཡོད་ལ།
ཁོ་ཚོའི་རླངས་འཁོར་གྱི་མདུན་གློག་གི་གསལ་ལ་མི་གསལ་བའི་འོད་ཕུང་དེ་སྐྱ་མདོག་
བབས་པའི་གཞུང་ལམ་གྱི་རྡོ་གཅལ་ངོས་སུ་སྤྲོས་ནས་འགྲོ་བཞིན་ཡོད། ཁོ་ཚོས་རི་རྩེ་དེ་
མཚན་མོར་བརྒལ་ཞིང་། མཚན་མོའི་ནམ་སྨད་ཙམ་ལ་རྡོ་ཧྲུག་གིས་གང་བའི་ཨོ་ཋི་མན་
གྲོང་རྡལ་བརྒྱུད་ནས་རི་བོའི་ཕ་རོལ་ནས་མར་བབས། དེ་ལྟར། ཞོགས་པའི་ཉི་གཞོན་ཤར་
སྐབས་ཁོ་ཚོས་རི་འདབས་སུ་བཞུར་བཞིན་པའི་ཁོ་ལོ་ར་ཌོ་གཙང་པོ་མིག་གིས་མཐོང་ཐུབ།
དེ་ནས་ཁོ་ཚོ་ཁོ་ཕོག་གྲོང་དུ་སླེབས་ཤིང་། དེ་གར་མཐའ་སྲུང་དམག་ཡོང་ནས་ཁོ་ཚོའི་རླུང་
འགོག་ཤེལ་སྒོའི་སྟེང་གི་སྦྱར་བྱང་བཀོག ཁོ་ཚོས་གོ་སྐབས་འདི་དང་བསྟུན་ནས་དེ་གའི་
ཟམ་སྣེ་རུ་ངལ་གསོ་ཅུང་ཙམ་བརྒྱབ། དེ་ནས་ཟམ་པ་བརྒལ་ནས་ཕ་རོལ་དུ་བུད་རྗེས་ས་
གཞི་རྡོ་བས་གང་བའི་མི་མེད་ཐང་སྟོང་དུ་འཛུལ། སྤྱིར་ཁོ་ཚོ་མདུན་སྐྱོད་བྱེད་པར་ཧ་
ཅང་བྲེལ་སྣང་ཆེ་ལ། དེའི་སྟེང་དུ་དགུང་གི་ཉི་མའི་ཚ་དྲོད་ཀྱང་ཇེ་ཆེ་ནས་ཇེ་ཆེར་འགྲོ་
བཞིན་ཡོད་མོད། འོན་ཀྱང་། ཁོ་ཚོས་དེ་དག་ལ་མ་བལྟས་པར་དེ་གར་འགྲོ་མཚམས་བཞག
ཨ་ཕས་སྐད་ཤུགས་ཆེན་མོས་ང་ཚོ་འབྱོར་སོང་། ད་ང་ཚོ་ཁ་ལི་ཧྥོར་ནེ་ཡ་མངའ་སྡེའི་
ནང་དུ་བསླེབས་ཡོད།” ཅེས་བཤད། ཁོ་ཚོས་ཉོབ་སྣང་དང་བཅས་ཉི་འོད་འོག་ཏུ་དཀར་
འོད་སྤྲོ་བཞིན་པའི་རྡོ་བ་ཁག་ལ་བལྟས་ཤིང་། དེ་ནས་གཙང་པོའི་ཕ་རོལ་གྱི་འཇིགས་
སུ་རུང་བའི་ཨ་རི་ཟོན་ནའི་རི་གཟར་ལ་བལྟས།
ཁཱོམ་གྱིས་ང་ཚོས་ད་རུང་བྱེ་ཐང་བརྒལ་དགོས། ང་ཚོ་ཆུ་ཡོད་ས་ཞིག་ཏུ་སོང་ནས་
ངལ་གསོ་བྱེད་དགོས།” ཞེས་བཤད།
གཞུང་ལམ་དེ་གཙང་འགྲམ་བརྒྱུད་ནས་ཡོད་ལ། ཁོ་ཚོའི་རླངས་འཁོར་གཉིས་ཀ་
རླངས་པ་ཐོལ་ཐོལ་གྱིས་ནེ་ཌལ་སི་གྲོང་རྡལ་དུ་སླེབས་དུས་ཞོགས་པ་ཡོལ་ནས་ཅུང་
འགོར་ཟིན་འདུག གནས་འདིའི་གཙང་ཆུ་དེ་འདམ་རྩྭའི་ཁྲོད་ནས་མྱུར་མོས་བཞུར་
གྱི་ཡོད།
ཇོ་ཌི་ཚང་དང་ཝིལ་སོན་ཚང་གཉིས་ཀྱི་རླངས་འཁོར་གཉིས་ཀ་གཙང་འགྲམ་དུ་སོང་
ཞིང་། གཙང་འགྲམ་ནས་རླངས་འཁོར་ཁ་བཀག་པ་ན། བཟའ་མི་ཚང་མ་གནས་སྐབས་
རིང་རླངས་འཁོར་ལས་མི་འབབ་པར་འགྲམ་ཕྱོགས་སུ་ལྷུང་ལྷུང་དུ་བཞུར་བཞིན་པའི་
གཙང་པོར་བལྟས་ནས་བསྡད། ལྗང་མདོག་གི་འདམ་རྩྭའི་ཚོམ་གྱིས་གཙང་པོའི་དབུས་
སུ་མགོ་བོ་ལྡེམ་ལྡེམ་བྱེད་བཞིན་ཡོད་ཅིང་། གཙང་འགྲམ་དུ་ཞག་སྒར་ཆུང་ཆུང་ཞིག་ཀྱང་
བརྒྱབ་འདུག སྒར་ནང་གི་རས་གུར་བཅུ་གཅིག་ཆུ་དང་ཉེ་ས་རུ་ཕུབ། གཙང་འགྲམ་གྱི་ས་
ངོས་སུ་འདམ་རྩྭས་གང་ཡོད། ཋོམ་གྱིས་རླངས་འཁོར་གྱི་སྒེའུ་ཁུང་ནས་སྐེ་ཕྱིར་བསྲིངས་
“ང་ཚོ་འདི་གར་བསྡད་ན་ཨེ་ཆོག"
ཕར་ཕྱོགས་སུ་ཀ་ཏོ་རའི་ནང་དུ་གྱོན་གོས་འཁྲུད་བཞིན་པའི་བུད་མེད་སྟོབས་ཆེན་
ཞིག་གིས་ཡར་བལྟས་“ང་ས་འདིའི་ས་བདག་མིན། སྐུ་ཞབས། འདུག་པར་སྤྲོ་ན་སྡོད་ཅིག
ཅུང་ཙམ་རྗེས་ནས་ཉེན་རྟོག་པ་ལྟ་རྟོག་བྱེད་དུ་ཡོང་གི་རེད། དེ་ནས་ཁོ་མོས་ཉི་འོད་འོག་
ཏུ་མུ་མཐུད་དུ་གྱོན་གོས་བཀྲུས།
རླངས་འཁོར་གཉིས་ཀ་འདམ་རྩྭ་ཡོད་སའི་ས་སྟོང་ཞིག་ཏུ་བསྡད་ཅིང་། རས་གུར་
རྣམས་ལག་བརྒྱུད་ཀྱིས་མར་ཕབ། ཝིལ་སོན་ཚང་གིས་རས་གུར་ཕུབ་བྱུང་ལ། ཇོ་ཌི་ཚང་
གིས་ཁོ་ཚང་གི་རས་ཡུག་དེ་ཐག་པའི་སྟེང་དུ་བཀལ།
ཝིན་ཧྥིལད་དང་རུ་ཐེ་གཉིས་ཀ་ལྕང་སྡོང་ཁྲོད་ནས་དལ་མོས་འདམ་རྩྭ་ཡོད་སའི་
ཕྱོགས་སུ་སོང་། རུ་ཐེ་ཡིས་སྐད་ངག་འཇམ་པོས་“ཁ་ལི་ཧྥོར་ནེ་ཡ། ད་ལྟ་ང་ཚོ་ཡོད་ས་འདི་
ཁ་ལི་ཧྥོར་ནེ་ཡ་མངའ་སྡེ་རེད་ཡ།” ཞེས་སྤྲོ་སྣང་དང་བཅས་བཤད།
ཝིན་ཧྥིལད་ཀྱིས་འདམ་རྩྭ་ཞིག་བཅག་ནས་ཁ་ཕྱེས་རྗེས་ནང་གི་ལྡེ་གུ་དཀར་པོ་ཁ་ནང་
དུ་བཅུག་ནས་བལྡད་ཅིང་། དེ་ནས་ཁོ་གཉིས་ཆུ་ནང་དུ་སོང་ནས་ཁུ་སིམ་པོས་ལངས་ནས་
བསྡད། ཆུ་དེ་ཁོ་ཚོའི་ཞྭ་རིལ་བར་དུ་སླེབས།
རུ་ཐེ་ཡིས་ང་ཚོས་ད་དུང་བྱེ་ཐང་བརྒལ་དགོས།" ཞེས་བཤད།
བྱེ་ཐང་དེ་གང་འདྲ་ཞིག་ཡིན་ནམ
ངས་མི་ཤེས། འོན་ཀྱང་། ངས་བྱེ་ཐང་རེད་ཟེར་བའི་འདྲ་པར་དེ་འདྲ་མཐོང་མྱོང་ཡོད།
སྟེང་དུ་རུས་པ་ག་ས་གང་དུ་འདུག”
"མིའི་རུས་པ་རེད་དམ།”
ངས་བལྟས་ན་འགའ་རེ་ཡིན་རྒྱུ་རེད། མང་ཆེ་བ་ནི་བ་ལང་གི་རུས་པ་རེད།
" ང་ཚོས་རུས་པ་དེ་འདྲ་མཐོང་རྒྱུ་ཡིན་ནམ།
"གཅིག་བྱས་ན་མཐོང་ཐུབ། ངས་མི་ཤེས། ང་ཚོས་བྱེ་ཐང་དེ་མཚན་མོར་བརྒལ་དགོས།
ཁོམ་གྱིས་དེ་ལྟར་ཟེར། འོམ་གྱིས་ཟེར་ན་ང་ཚོ་ཉིན་དཀར་ལ་སོང་ན། བྱེ་ཐང་གི་ཚ་གདུག་
གིས་ང་ཚོ་གསོན་སྲེག་གཏོང་གི་རེད་ཟེར།”
ཝིན་ཧྥིལད་ཀྱིས་“དེ་ཧ་ཅང་སྐྱིད་པོ་དང་མཚར་པོ་ཡོད་པ་འདྲ། ཞེས་ཟེར་བཞིན་རྐང་
མཛུབ་རྣམས་ཆུ་འོག་གི་བྱེ་མའི་ནང་དུ་བསྣུར།
ཁོ་ཚོའི་ཨ་མས་"རུ་ཐེ། ཝིན་ཧྥིལད། ཁྱོད་གཉིས་ཕྱིར་ཤོག” ཅེས་བོས་བྱུང་བས། ཁོ་
གཉིས་དལ་མོས་ཁ་ཕྱིར་འཁོར་ནས་འདམ་རྩྭ་དང་ལྕང་སྡོང་བརྒྱུད་ནས་ཕྱིར་སོང་།
རས་གུར་གཞན་པ་རྣམས་ནི་ལྷིང་འཇགས་རེད། ཁོ་ཚོའི་རླངས་འཁོར་ཚོ་ཚུར་ཡོང་
སྐབས་གནས་སྐབས་ཙམ་ལ་མགོ་བོ་རྣམས་སྒོ་ཕྱར་བར་ནས་ཕྱིར་བསྲིངས་རྗེས་ཡང་
བསྐྱར་ནང་དུ་ཕྱིར་བསྐུམ་འགྲོ། ད་ལྟ་ཁྱིམ་ཚང་གཉིས་ཀའི་རས་གུར་ཕུབ་ཟིན་པས་སྐྱེས་
པ་ཚོ་ལྷན་དུ་འདུས།
ཋོམ་གྱིས་ང་མར་སོང་ནས་ཁྲུས་ཤིག་རྒྱག་རྒྱུ་ཡིན། མ་ཉལ་གོང་དུ་ཁྲུས་ཤིག་ངེས་
པར་དུ་རྒྱག་དགོས། ང་ཚོས་ཨ་ཕྱི་རས་གུར་ནང་དུ་སྤོས་རྗེས་ཁོ་མོའི་གནས་སྟངས་ག་
འདྲ་རེད།” ཅེས་བཤད།
ཨ་ཕས་"ཤེས་ཀྱི་མི་འདུག གཉིད་ལས་སད་ཐུབ་ཀྱི་མེད་པ་འདྲ།" ཞེས་ཟེར་བཞིན་མགོ་
བོ་རས་གུར་གྱི་ཕྱོགས་སུ་འཁྱོག་ཙམ་བྱས། སྐབས་དེར་རས་ཡུག་གི་འོག་ནས་འཛེར་སྐད་
དང་ངུ་ཤུམ་གྱི་སྒྲ་ཞིག་གྲག་ཡོང་བས། ཨ་མ་མགྱོགས་པོར་གུར་ནང་དུ་ཕྱིར་བརྒྱུགས།
ནོ་ཡ་ཡིས་ཁོ་མོ་སད་བྱུང་། གོ་བྱུང་ངམ། མདང་ནུབ་མཚན་གང་པོར་ཁོ་མོས་འཛེར་
སྐད་འདོན་བཞིན་ཡོང་བ་རེད། དངོས་གནས་སྨྱོན་པ་ལྟ་བུ་ཞིག་ཏུ་གྱུར་འདུག" ཅེས་བཤད།
ཁཱོམ་གྱིས་སྙིང་རྗེ། ཁོ་མོ་ཐང་ཆད་དྲགས་པ་རེད། གལ་སྲིད་ད་ལྟ་ངལ་གསོ་ཅུང་ཙམ་
མ་བརྒྱབ་ན་ཁོ་མོ་ཡུན་རིང་ལ་འདང་རྒྱུ་མ་རེད། ཁོ་མོ་ཐང་ཆད་དྲགས་པ་རེད། ང་དང་
མཉམ་དུ་འགྲོ་མཁན་ཡོད་དམ། ང་རང་སོང་ནས་ཁྲུས་ཤིག་བརྒྱབ་རྗེས་གྲིབ་བསིལ་ནང་
ནས་ཉིན་གང་པོར་ཉལ་རྒྱུ་ཡིན།” ཞེས་བཤད་རྗེས་ཕར་ཕྱིན་སོང་ལ། གཞན་པ་ཚོས་ཀྱང་
ཁོའི་རྗེས་དེད། ཁོ་ཚོས་ལྕང་སྡོང་གི་གསེབ་ནས་གྱོན་གོས་ཕུད་རྗེས་ཐད་ཀར་ཆུ་ནང་དུ་
སོང་ནས་སར་བསྡད། ཁོ་ཚོས་རྐང་པའི་ཕྱི་རྟིང་རྣམས་བྱེ་མའི་ནང་དུ་བསྣུར་ནས་ཡུན་
རིང་ཞིག་ལ་ཙོག་པུར་བསྡད་ཅིང་། སྐབས་དེར་ཆུ་ངོས་སུ་ཕྱིར་བུད་པ་ནི་ཁོ་ཚོའི་མགོ་
བོ་ཁོ་ན་རེད།
ཨལ་གྱིས་དཀོན་མཆོག་ཡེ་ཤུ། དངོས་གནས་འདི་འདྲ་ཞིག་དྲན་ནས་ཡུན་རིང་
འགོར་སོང་། ཞེས་བཤད་ཅིང་། ཁོས་ཆུ་འོག་ནས་བྱེ་མ་སྤར་མོ་གང་བཟུང་ཡོང་ནས་
རང་ལུས་བྱེ་མས་འཕུར་འཕུར་བཏང་། ཁོ་ཚོ་ཆུ་ནང་དུ་བསྡད་ནས་རྒྱང་རིང་གི་ས་ན་
རྩེ་མོ་རྣམས་ཀྲོང་ངེར་འགྲེངས་ཡོད་པའི་རི་བོ་ནེ་ཌལ་སི་སྟེ། ཨ་རི་ཟོན་ནའི་བྲག་དཀར་
རི་ཚོགས་ལ་བལྟས།
ཨ་ཕས་“ང་ཚོས་རི་ཚོགས་དེ་དག་བརྒྱུད་ནས་ཡོང་བ་རེད།” ཅེས་ཡ་མཚན་པའི་རྣམ་
པ་དང་བཅས་བཤད།
ཨ་ཁུ་ཇོན་གྱིས་མགོ་བོ་ཆུ་ནང་དུ་གཅིག་བསྡུས། “ཡ། ད་ང་ཚོ་འདིར་འབྱོར་བ་རེད།
འདི་ནི་ཁ་ལི་ཧྥོར་ནེ་ཡ་མངའ་སྡེ་རེད། འོན་ཀྱང་། དེ་འདྲའི་འབྱོར་ཕྱུག་ལྡན་པ་ཞིག་ཡིན་
སྣང་མི་འདུག་ཨ
་ཋོམ་གྱིས་ད་དུང་བྱེ་ཐང་དེ་བརྒལ་དགོས་ཀྱི་ཡོད། གོ་ཐོས་ལྟར་ན། བྱེ་ཐང་དེ་དངོས་
གནས་འཇིགས་སུ་རུང་བ་ཞིག་ཡིན་རབས་འདུག" ཅེས་བཤད།
ནོ་ཡ་ཡིས་" ང་ཚོས་དོ་ནུབ་བརྒལ་ཐབས་བྱེད་རྒྱུ་ཡིན་ནམ། ཞེས་དྲིས།
ཥོམ་གྱིས་" ཨ་ཕ། ཁྱོད་ཀྱིས་བལྟས་ན་ག་འདྲ་འདུག” ཅེས་དྲིས།
"ཅི་བྱེད་དགོས་མི་ཤེས། ཚང་མས་ངལ་གསོ་ཞིག་བརྒྱབ་ན་བཟང་རྒྱུ་རེད་ལ། དམིགས་
བསལ་དུ་ཨ་ཕྱི་ལ་མཚོན་ན་ངལ་གསོ་བྱེད་དགོས། དེ་མ་གཏོགས་ང་ཡིན་ན་བྱེ་ཐང་གི་ཕ་
རོལ་དུ་གང་མགྱོགས་མགྱོགས་ཀྱིས་བརྒལ་ནས། ལས་ཀ་ཞིག་གང་སྔ་སྔ་བཙལ་ན་བསམ་
གྱི་འདུག ད་ལྟ་ང་ཚོར་སྒོར་མོ་བཞི་བཅུ་ཙམ་མ་གཏོགས་ལྷག་མི་འདུག ང་ཚོ་ཚང་མར་
ལས་ཀ་རྙེད་ནས་ཡོང་འབབ་ཆུང་ཆུང་རེ་ཚུར་ཡོང་རྒྱུ་ཡོད་སོང་ན། ད་གཟོད་ངའི་སེམས་
བདེ་ལ་འབབ་རྒྱུ་རེད།”
སྐྱེས་པ་ཚོ་ཆུ་ནང་དུ་ཙོག་པུར་བསྡད་ནས་ལུས་པོས་གཙང་ཆུའི་རྒྱུག་ཤུགས་མྱོང་
དུ་བཅུག ཆོས་དཔོན་གྱིས་ལག་ཟུང་ཡངས་མོར་ལྷོད་ནས་ལག་མགོ་ཆུ་ངོས་སུ་གཡེང་
དུ་བཅུག ཁོ་ཚོའི་ལུས་པོ་ཡོངས་རྫོགས་སྐེ་དང་ལག་ངར་བར་དུ་དཀར་པོ་རེད་ལ། ལག་
མགོ་དང་གདོང་པ་ཉི་མས་བསྲེགས་ནས་སྨུག་ནག་ཏུ་གྱུར་འདུག་ཅིང་། སྒྲོག་རུས་ཀྱི་སྟེང་
དུ་\/རིས་སྨུག་པོ་རེ་བབས། ཁོ་ཚོས་བྱེ་མས་གཟུགས་པོ་འཕུར་འཕུར་བྱས།
ནོ་ཡ་ཡིས་ལེ་ལོའི་རྣམ་པ་དང་བཅས་དངོས་གནས་འདི་རུ་བསྡད་ན་འདོད། གཏན་
དུ་འདི་གར་བསྡད་ན་འདོད། ནམ་ཡང་ལྟོགས་རྒྱུ་དང་སྡུག་རྒྱུ་མེད་པར། ལེ་ལོ་ཅན་
གྱི་ཕག་མ་ཞིག་དང་འདྲ་བར་འདམ་བག་ཁྲོད་ནས་མི་ཚེ་གང་པོར་ཉལ་ནས་བསྡད་ན་
འདོད།" ཅེས་བཤད།
ཁོམ་གྱིས་གཙང་པོའི་ཕ་རོལ་ཕྱོགས་སུ་ཀྲོང་ངེར་འགྲེངས་པའི་རི་རྩེ་ཁག་དང་། གཙང་
པོའི་སྨད་རྒྱུད་ཕྱོགས་སུ་བསྲིངས་པའི་རི་བོ་ནེ་ཌལ་སི་བཅས་ལ་ལྟ་བཞིན་འདི་འདྲའི་རི་
བོ་འཇིགས་པོ་ཞིག་སྔོན་ཆད་མཐོང་མྱོང་མེད། དངོས་གནས་ས་རྩུབ་བླ་འདར་བ་ཞིག་རེད།
རི་རྒྱུད་འདི་དག་ནི་རྒྱལ་ཁབ་ཅིག་གི་རུས་སྒྲོམ་རེད། ང་ཚོ་འདི་ལྟ་བུའི་དཀའ་སྡུག་དང་
བྲག་རི་ལ་གདོང་གཏུགས་ནས་འདུག་མི་དགོས་སའི་ཡུལ་ལུང་སྐྱིད་པོ་ཞིག་ལ་སླེབས་རྒྱུ་
ཨེ་ཡིན་ནམ། ངས་འདྲ་པར་ཞིག་མཐོང་མྱོང་ལ། དེའི་སྟེང་གི་ཁོད་སྙོམས་པའི་ལྗང་མདོག་
གི་ས་གཞིའི་སྟེང་དུ། ཨ་མས་བཤད་པ་ལྟ་བུའི་ཁང་པ་དཀར་པོ་ཆུང་ཆུང་མང་པོ་ཡོད། ཨ་
མས་སྔ་ས་ནས་ཁང་པ་དཀར་པོ་ཞིག་ཡོད་པར་སྨོན་པ་སྐྱེ་བཞིན་ཡོད། ད་ལྟ་བསམ་བློ་
བཏང་ཡོང་ན་ཡུལ་ལུང་དེ་འདྲ་ཞིག་ཡོད་ས་མ་རེད། གང་ལྟར་ངས་འདྲ་པར་དེ་འདྲ་ཞིག་
མཐོང་མྱོང་།" ཞེས་བཤད།
ཨ་ཕས་ང་ཚོ་ཁ་ལི་ཧྥོར་ནེ་ཡ་ལ་སླེབས་པའི་བར་དུ་སྒུག་དང་། དེ་དུས་ཁྱོད་ཀྱིས་ཡུལ་
ལུང་སྐྱིད་པོ་མིག་གིས་མཐོང་གི་རེད།” ཅེས་བཤད།
སྟོན་པ་ཡེ་ཤུ། ཨ་ཕ། ས་འདི་ཁ་ལི་ཧྥོར་ནེ་ཡ་རེད་ཡ།
སྐབས་དེར་ལུས་སྨད་ལ་རྫི་དོར་གྱོན་ཞིང་། ལུས་སྟོད་ལ་རྔུལ་ཆུས་ཚོས་པའི་ནང་སྟོད་
སྔོན་པོ་གྱོན་པའི་སྐྱེས་པ་གཉིས་ལྕང་གསེབ་ནས་མར་ཡོང་། ཁོ་གཉིས་ཀྱིས་གཅེར་བུར་
བུད་པའི་སྐྱེས་པ་འདི་ཚོར་བལྟས་ནས་“ ཆུ་རྐྱལ་བྱས་ན་སྐྱིད་པོ་འདུག་གམ།" ཞེས་དྲིས།
ཥོམ་གྱིས་དེ་མི་ཤེས། ང་ཚོས་ཚོད་ལྟ་མ་བྱས། འོན་ཀྱང་། ཆུ་ནང་ནས་ཙོག་པུར་བསྡད་
ན་ཏན་ཏན་སྐྱིད་པོ་འདུག" ཅེས་བཤད།
“ང་ཚོ་ཡང་ནང་དུ་ཡོང་ནས་ཙོག་པུར་བསྡད་ན་ཆོག་གམ།"
“འདི་ང་ཚོའི་གཙང་པོ་ནི་མིན། འོན་ཀྱང་། ཁྱོད་ཚོར་སྡོད་ས་ཕྱེ་ཆོག་
སྐྱེས་པ་དེ་གཉིས་ཀས་དོར་མ་མར་ལ་དེད་ཅིང་། ནང་སྟོད་སྦྲུལ་ལྤགས་བཞིན་དུ་ཡར་
ལ་ཕུད་ནས་ཆུ་ནང་དུ་བརྒལ། ཐལ་རྡུལ་གྱིས་ཁོ་ཚོའི་རྐང་པའི་ཉྭ་གདོང་བར་དུ་བཀབ་
འདུག རྔུལ་ཆུས་ཚོས་པའི་ཁོ་ཚོའི་རྐང་མགོ་སྐྱ་ཞིང་འཇམ། ཁོ་ཚོ་སྒྱིད་ལུག་གི་ཉམས་
དང་བཅས་ཆུ་ནང་དུ་འཛུལ་ནས། གཟུགས་པོའི་ལོགས་གཉིས་ཀ་ཆུ་ཡིས་ཡང་ཡང་
བཤལ། ཉི་མས་ཚིག་པའི་སྐྱེས་པ་འདི་གཉིས་ནི་ཕ་བུ་གཉིས་རེད། ཁོ་ཚོའི་ལུས་ལ་ཆུ་རྒྱུན་
འཁེལ་བ་དང་ཆབས་ཅིག་ཏུ་ངག་ལས་ཨ་ཨུན་གྱི་སྐད་ངན་ཤོར།
ཨ་ཕས་གུས་ཞབས་དང་བཅས་"ནུབ་རྒྱུད་དུ་འགྲོ་བཞིན་པ་ཡིན་ནམ།” ཞེས་དྲིས།
"མིན། ང་ཚོ་དེ་ཕྱོགས་ནས་ཡོང་བ་ཡིན། ད་ལྟ་ཕ་ཡུལ་དུ་ཕྱིར་ལོག་བཞིན་ཡོད། ས་དེ་
གར་འཚོ་བ་སྐྱེལ་ཐབས་མི་འདུག
ཁྲོམ་གྱིས་"ཕ་ཡུལ་གང་ནས་ཡིན་ནམ ཞེས་དྲིས།
"ཕམ་ཕ་གྲོང་རྡལ་དང་ཉེ་བའི་ཋེག་ས་སིའི་འཇུ་ལུང་ས་ཁུལ་ནས་ཡིན།"
ཨ་ཕས་འོ་ན། ཕ་ཡུལ་ནས་འཚོ་བ་སྐྱེལ་ཐུབ་ཀྱི་འདུག་གམ། ཞེས་དྲིས།
‘དེ་ཡང་མ་རེད། འོན་ཀྱང་། ཕ་ཡུལ་དུ་མ་མཐའ་ཡང་ང་ཚོར་སྡང་སེམས་བཅངས་
པའི་མི་སྐོར་ཞིག་དང་ལྷན་དུ་ལྟོགས་ཤི་ཐེབས་མི་དགོས་པར། རང་ཉིད་ཀྱི་ངོ་ཤེས་ཡུལ་
མི་དང་ལྷན་དུ་ལྟོགས་ཤི་ཐེབས་ཆོག་གི་རེད།
ཨ་ཕས་“རེད་ཡ། ཁྱོད་ནི་སྐད་ཆ་འདི་ལྟ་བུ་བཤད་མཁན་གྱི་མི་གཉིས་པ་དེ་རེད། ཁོ་
ཚོ་ཁྱོད་ཚོར་དེ་འདྲའི་སྡང་དགོས་དོན་ཅི་ཡིན།" ཞེས་བཤད།
སྐྱེས་པ་དེས་"དེ་མི་ཤེས་ཡ། ཞེས་བཤད་རྗེས་ལག་ཟུང་གི་ཁྱོར་བའི་ནང་དུ་ཆུ་གང་
བླངས་ནས་གདོང་པར་བླུགས་པས། སྣ་སུབ་དང་ཕུ་སུབ་བྱས་ཤིང་། སྐྲ་ལོའི་གསེང་ནས་
འདམ་ཆུ་བཞུར་ཡོང་ནས་སྐེ་རུ་ཁྲ་ཐིག་ཕབ།
ཨ་ཕས་“ངས་དེའི་སྐོར་ཅུང་ཙམ་ཉན་ན་འདོད་ཡ།” ཞེས་བཤད།
ཁོམ་གྱིས་“ངས་ཀྱང་ཉན་འདོད། ནུབ་རྒྱུད་ཀྱི་མི་དེ་ཚོ་ཁྱོད་ཚོར་དེ་འདྲ་སྡང་དགོས་
དོན་ཅི་ཡིན།" ཞེས་བཤད།
སྐྱེས་པ་དེས་ཋོམ་ལ་ནན་ཏན་གྱིས་གཅིག་བལྟས། ཁྱོད་ནུབ་རྒྱུད་དུ་འགྲོ་བཞིན་པ་
ཡིན་ནམ།"
"འགྲོ་བཞིན་པའི་སྒང་ཡིན།"
དེས་ན་ཁྱོད་ཚོ་སྔོན་ཆད་ཁ་ལི་ཧྥོར་ནེ་ཡ་ལ་སླེབས་མྱོང་མེད་དམ།”
‘མེད། སླེབས་མྱོང་མེད།
"ཡ་ཡ། དེས་ན་ངའི་སྐད་ཆར་ཉན་འཇོག་མ་བྱེད། རང་ཉིད་སོང་ནས་ལྟོས་ཤིག་
ཋོམ་གྱིས་‘ལོས་འགྲོ། འོན་ཀྱང༌། མི་ཞིག་ལ་མཚོན་ན། ཁོ་རང་གང་འདྲ་ཞིག་ལ་
གདོང་ཐུག་བྱེད་དགོས་པ་ཤེས་ན་འདོད་པ་ཆོས་ཉིད་རེད།” ཅེས་བཤད།
"ཡ། ཁྱོད་རང་དངོས་གནས་ཤེས་འདོད་མཁན་ཞིག་ཡིན་ན། ང་ཡང་སྐད་ཆ་ཚུར་ལ་
དྲིས་ན་དྲིས་ལན་ཕར་ན་སྟེར་རྒྱུར་དགའ་མཁན་ཞིག་ཡིན། ཡུལ་དེ་དངོས་གནས་ས་ཆ་
ཡག་པོ་རེད། འོན་ཀྱང་། ས་དེ་སྔ་ས་ནས་གཞན་གྱིས་སྒེར་བདག་བྱས་ཟིན། ཁྱོད་ཚོས་བྱེ་
ཐང་བརྒལ་ཏེ་བྷེ་ཁེར་སི་ཧྥིལད་གྲོང་ཁྱེར་བསྐོར་ནས་སོང་ན་ད་གཟོད་ས་ཆ་དེར་སླེབས་
པ་ཡིན་ལ། དེ་ནི་ཤིང་འབྲས་ལྡུམ་ར་དང་རྒུན་འབྲུམ་ར་བ་སོགས་ཀྱིས་གང་བའི་ཡུལ་
ལུང་ཞིག་རེད། འདི་ནི་སྔོན་ཆད་མཐོང་མྱོང་ཙམ་ཡང་མེད་པའི་མཛེས་ཤིང་ལྟ་ན་སྡུག་
པའི་ཡུལ་ལུང་ཞིག་རེད། དེ་ནས་ཁྱོད་ཀྱིས་རིམ་བཞིན་ཁོད་སྙོམས་པའི་ས་ཞིང་དང་། ས་
ཞིང་དང་ཉེ་སའི་རྒྱུག་ཆུ་མཐོང་ཡོང་། འོན་ཀྱང་། ས་ཞིང་དེ་དག་སྟོང་པར་བསྐྱུར་ཡོད་ལ།
ཁྱོད་ལ་དེའི་གང་ནས་ས་ནག་ལག་མཐིལ་ཙམ་ཡང་བེད་སྤྱོད་པའི་ཐོབ་ཐང་མེད། དེ་ནི་
ཞིང་ཕྱུགས་སྤྱི་གཉེར་ཁང་ལ་དབང་བ་རེད། ཁོ་ཚོས་དེའི་སྟེང་དུ་ལོ་ཏོག་འདེབས་འདོད་
མེད་པས་ས་ཞིང་དེ་དག་དེ་ལྟར་སྟོང་པར་བསྐྱུར་ཡོད། གལ་སྲིད་ཁྱོད་རང་ནང་དུ་སོང་
ནས་མ་རྨོས་ལོ་ཏོག་རྡོག་གཅིག་བཏབ་ན། ཁོ་ཚོས་ཁྱོད་རང་བཙོན་དུ་བསྐྱལ་རྒྱུ་རེད།
ས་ཞིང་དེ་འདྲ་ཡག་པོ་འདུག་ཟེར་བ་ཡིན་ནམ། ཁོ་ཚོས་དེའི་སྟེང་དུ་ཞིང་ལས་མི་
བྱེད་དམ
"དེ་རེད། ས་ཞིང་ཡག་པོ་ཡོད་ལ། ཚང་མ་སྟོང་པར་བསྐྱུར་ཡོད། འདི་མཐོང་དུས་ཁྱོད་
རང་ཅུང་ཁོང་ཁྲོ་ཟ་ཡི་རེད། འོན་ཀྱང་། དོན་དག་གཞན་པ་དང་བསྡུར་ན་འདི་ནི་ཅི་ཡང་
མ་རེད། ཡུལ་དེའི་མི་ཚོའི་མིག་ནང་དུ་ལྟ་སྟངས་འདྲ་ཞིག་ཡོད་པ་རེད། ཁོ་ཚོས་ཁྱོད་ལ་
གཅིག་བལྟས་བརྗེས་ཁོ་ཚོའི་གདོང་མདངས་ཀྱིས། 'ཁྱི་ཕྲུག་ཁྱོད་ཚོ། ང་ཁྱོད་ཚོར་གཏན་
ནས་མི་དགའ།' ཞེས་ལབ་ངེས། དེ་ནས་ཉེན་རྟོག་པ་སླེབས་ཀྱི་རེད་ལ། ཁོ་ཚོས་ཀྱང་ཁྱོད་
རང་ཡར་འདེད་མར་འདེད་བྱེད་ཀྱི་རེད། ཁྱོད་རང་གིས་ལམ་འགྲམ་དུ་ཞག་སྒར་བརྒྱབ་
ན་ཁོ་ཚོ་ཡོང་ནས་འདུག་ཏུ་འཇུག་གི་མ་རེད། ཁོ་ཚོའི་གདོང་པར་གཅིག་བལྟས་དུས།
ཁོ་ཚོ་ཁྱོད་ལ་ག་འདྲ་སྡང་བ་གསལ་པོ་མཐོང་ཐུབ། དོན་ངོ་མ་བཤད་ན། ཁོ་ཚོ་ཁྱོད་ལ་
འདི་འདྲ་སྡང་དོན་ནི་ཁོ་ཚོ་ཁྱོད་ལ་ཞེད་པས་ཡིན། ཁོ་ཚོས་གྲོད་ཁོག་ལྟོགས་པའི་མི་ཞིག་
ལ་མཚོན་ན། ལྟོ་ཡི་ཆེད་དུ་ས་དེ་ཚོ་ཚུར་ལེན་དགོས་བྱུང་རུང་ལེན་རྒྱུ་ཡིན་པ་དེ་ཤེས་ཀྱི་
ཡོད། དེ་བཞིན་ས་ཞིང་སྟོང་པར་བཞག་པ་དེ་ནི་ཉེས་དམིགས་ཤིག་ཡིན་པ་ཁོ་ཚོས་རྟོགས་
ལ། ཉིན་གཅིག་ལ་གཅིག་གིས་འདི་དག་ལེན་རྒྱུ་ཡིན་པ་ཡང་ཁོ་ཚོས་ཚོར་གྱི་ཡོད། ད་
ཅི་ཡིན་ན་ཡིན། ཁྱོད་ཚོར་ད་དུང་། 'ཨོག་ཁེ་སི།' ཞེས་བོས་ཡོད་རྒྱུ་མ་རེད།”
ཥོམ་གྱིས་"ཨོག་ཁེ་སི་ཟེར་ན། དེ་ཟེར་ན་ཅི་རེད།" ཅེས་དྲིས།
"ཨུན། ཐོག་མར་ཨོག་ཁེ་སི་ཟེར་ན་ཁྱོད་རང་ཨོག་ལ་ཧོ་མ་ནས་ཡིན་པ་སྟོན་གྱི་ཡོད་པ་
རེད། འོན་ཀྱང་། དེང་སང་དེ་ཟེར་དུས། ཁྱོད་རང་ཁྱི་ཕྲུག་བཙོག་འདྲེ་ཞིག་རེད་ཟེར་གྱི་
ཡོད་པ་རེད། ཨོག་ཁེ་སི་ཟེར་བ་ནི་སྤྲང་ཕྲུག་ཟེར་བ་དང་གཅིག་པ་རེད། ཚིག་འདིའི་ཚིག་
ངོས་ན་གནད་དོན་ཅི་ཡང་མེད་མོད། འོན་ཀྱང་། ཁོ་ཚོས་བེད་སྤྱོད་སྟངས་ཀྱིས་ཚིག་འདི་
དེ་འདྲ་ཞིག་ཏུ་བསྒྱུར་བ་རེད། གང་ལྟར། དོན་དག་ཡོད་ཚད་ཆ་ཚང་བ་ཞིག་ངས་ཀྱང་ཁྱོད་
ལ་གསལ་པོར་བཤད་ཐབས་བྲལ། ཁྱོད་རང་ཉིད་དངོས་སུ་སོང་ནས་ཉམས་སུ་མྱོང་ན་ད་
གཟོད་ཤེས་ཡོང་། ས་དེ་གར་དེང་སང་མི་ཚོགས་སྟོང་ཕྲག་བརྒྱ་ལྷག་ཡོད་པར་བཤད་ལ།
ཁ་ལི་ཧྥོར་ནེ་ཡའི་ཡོད་ཚད་གཞན་གྱིས་བདག་བཟུང་བྱས་ཡོད་པའི་རྐྱེན་གྱིས། ཁོ་ཚོ་ཚང་
མས་ཁྱི་ཕག་ལྟ་བུའི་འཚོ་བ་རོལ་ནས་སྡོད་ཀྱི་ཡོད་ཟེར། ས་དེར་དེང་སང་ཅི་ཡང་ལྷག་མེད་
ལ། ས་ཞིང་བདག་བཟུང་བྱས་ཡོད་མཁན་དེ་ཚོས་ས་ཞིང་དེ་དག་མུ་མཐུད་དུ་སྒེར་བཟུང་
བྱེད་པའི་ཆེད་དུ་འཛམ་གླིང་མི་དམངས་ཡོངས་རྫོགས་གསོད་དགོས་བྱུང་རུང་གསོད་རྒྱུ་
རེད། ཁོ་ཚོ་དེང་སང་ཞེད་སྣང་སྐྱེ་བཞིན་ཡོད་ལ། དེའི་དབང་གིས་ཁོ་ཚོ་ཁོང་ཁྲོས་སྨྱོན་
པར་གྱུར་ཡོད།དེ་ནི་ཁྱོད་རང་གིས་དངོས་སུ་མཐོང་དགོས་པ་དང་། ཁྱོད་རང་གིས་དངོས་
སུ་ཐོས་དགོས་པ་ཞིག་ཡིན། ས་ཆ་ནི་ཁྱོད་ཀྱིས་སྔོན་ཆད་མཐོང་མྱོང་ཙམ་ཡང་མེད་པ་
དེ་འདྲའི་མཛེས་སྡུག་ལྡན་པ་ཞིག་ཡིན་མོད། འོན་ཀྱང་། ས་འདིའི་སྟེང་གི་མི་ཚོས་ཁྱོད་
ལ་སྡང་ཟུག་མ་གཏོགས་སྟོན་རྒྱུ་མེད། ཁོ་ཚོ་དེ་འདྲ་ཞེད་ཅིང་། དེ་འདྲ་སེམས་ཁྲལ་གྱིས་
མནར་བའི་རྐྱེན་གྱིས། ཐ་ན་ཁོ་ཚོ་ནང་ཁུལ་ལ་ཡང་འཆམ་པོ་མཐུན་པོ་མེད།
ཋོམ་གྱིས་མགོ་བོ་བོ་སྒུར་ཏེ་ཆུ་འོག་ཏུ་བལྟས་ནས་རྐང་པའི་ཕྱི་རྟིང་བྱེ་མའི་ནང་དུ་
བསྣུར་འོ་ན། ལས་ཀ་ལས་ནས་སྒོར་མོ་བསགས་ཏེ་ས་ཞིང་ཆུང་ཆུང་རེ་ཉོས་ན་མི་ཆོག་
གམ།
མི་རྒན་པོ་དེ་གད་མོ་ཤོར་སོང་ལ། དེ་ནས་ཁོའི་བུ་ལ་བལྟས། ཁོའི་ཁུ་སིམ་མེར་གནས་
པའི་བུ་ཡིས་རྒྱལ་ཁ་ཞིག་ཐོབ་སོང་བའི་ཉམས་ཀྱིས་ཁྲེལ་འཛུམ་ཞིག་བྱས། དེ་ནས་སྐྱེས་
པ་དེས་“ཁྱོད་ལ་ལས་ཀ་གཏན་འཇགས་ཤིག་རྙེད་ཀྱི་མ་རེད། ཉི་མ་རེ་རེའི་ཟ་མ་ཙམ་གྱི་
ཆེད་དུ་ཡར་རྒྱུག་མར་རྒྱུག་བྱེད་དགོས་ལ། ཉིན་རེའི་ལྟོ་དོན་གྱི་ལས་ཀ་དེའང་ཁྱོད་ལ་
སྡང་སྡིག་བྱེད་མཁན་དེ་ཚོའི་ལག་འོག་ནས་བྱེད་དགོས། སྲིང་བལ་ཞིག་འཐུ་རྒྱུ་ཡིན་ན་ཁོ་
ཚོས་རྒྱ་མའི་རྒྱ་མིག་སྟེང་ནས་མགོ་བདེ་དྲན་འཕྲུལ་རྩེད་རྒྱུ་རེད། རྒྱ་མིག་འགའ་རེ་དག་
མ་ཡིན་སྲིད་མོད་འགའ་རེ་ནི་རྫུན་མ་ཡིན། དེ་ལྟར་ཁྱོད་ཀྱིས་ཀྱང་རྒྱ་མིག་ཡོད་ཚད་རྫུན་
མ་ཡིན་པ་ཆ་འཇོག་བྱེད་རྒྱུ་ལས་ཐབས་མེད། ཁྱོད་ཀྱིས་གང་དག་རྫུན་མ་ཡིན་པ་མི་ཤེས་
ལ།ཤེས་པའི་དབང་དུ་བཏང་རུང་ཁྱོད་ལ་ཐབས་ཤེས་ཅི་ཡང་ཡོད་པ་མ་རེད།" ཅེས་བཤད།
ཨ་ཕས་དལ་མོས་“དེས་ན། ས་དེ་ན་ཡག་པོ་གཅིག་ཀྱང་མི་འདུག་གམ།” ཞེས་དྲིས།
“དེ་ཡང་མ་རེད། བལྟ་ས་ཡག་པོ་ཡོད་པ་རེད། གནད་དོན་ནི། དེ་དག་ཁྱོད་ལ་དབང་གི་
མ་རེད། ས་དེ་ན་ཚ་ལུ་མ་སེར་པོའི་ཞིང་ར་ཞིག་ཡོད་ལ། དེ་དག་སྲུང་མཁན་གྱིས་མེ་མདའ་
བཟུང་ཡོད། གལ་སྲིད་ཁྱོད་ཀྱིས་ཚ་ལུ་མ་ལ་ལག་པ་ཐུག་ཙམ་ཞིག་བྱས་ན། ཁོས་ཁྱོད་ལ་
མེ་མདའ་རྒྱག་པའི་ཐོབ་ཐང་ཡོད་པ་རེད། ཚགས་པར་ཚོང་གཉེར་བྱེད་པའི་ཕྱུག་བདག་
ཅིག་ལ་མཚོ་འགྲམ་ཕྱོགས་སུ་ས་ཞིང་དབྱིན་མུའུ་ས་ཡ་གཅིག་ཙམ་ཡོད་པར་བཤད།
ཁ་སེ་ཡིས་མགྱོགས་པོར་ཡར་བལྟས་ནས་དབྱིན་མུའུ་ས་ཡ་གཅིག་ཨེ། མི་འདིས་
དབྱིན་མུའུ་ས་ཡ་གཅིག་གི་ས་ཞིང་གིས་ཅི་ཞིག་བྱེད་རྒྱུ་ཡིན་ནམ།” ཞེས་བཤད།
"དེ་མི་ཤེས། ཁོ་ལ་ས་ཞིང་དེ་འདྲ་ཞིག་ཡོད་པ་རེད། ད་དུང་སྒོ་ཕྱུགས་ཀྱང་འཚོ་སྐྱོང་
བྱས་ཡོད་ཟེར། ཡུལ་མི་ཚོ་ནང་དུ་ཡོང་དུ་མི་འཇུག་པའི་ཆེད་དུ་ག་ས་གང་དུ་སྲུང་
དམག་བཞག་ཡོད་ལ། ཡར་མར་འགྲོ་དུས་ཀྱང་མདེའུ་འགོག་རླངས་འཁོར་ལ་བསྡད་
དེ་འགྲོ་བཞིན་ཡོད་ཟེར། ངས་ཁོའི་འདྲ་པར་མཐོང་མྱོང་། ཁོ་ནི་ཤ་རྒྱགས་པ་དང་ཤ་ཁ་ལུག་
ལུག་ཅན་ཞིག་ཡིན་ཞིང་། སེར་སྣའི་མིག་ཟུང་ཆུང་ཆུང་འོག་གི་ཁ་ནི་སྐྱག་ཁུང་ཞིག་དང་
འདྲ། འཆི་རྒྱུར་སྐྲག་གི་ཡོད་པ་རེད། ས་ཞིང་དབྱིན་མུའུ་ས་ཡ་གཅིག་བདག་ཏུ་བཟུང་ནས་
རྟག་པར་འཆི་རྒྱུར་སྐྲག་ནས་བསྡད་ཡོད་པ་རེད།
ཁ་སེ་ཡིས་ཁོས་ས་ཞིང་དབྱིན་མུའུ་ས་ཡ་གཅིག་གིས་དོན་དམ་པར་ཅི་ཞིག་བྱེད་རྒྱུ་
ཡིན་ནམ། ཁོ་ལ་ས་ཞིང་དབྱིན་མུའུ་ས་ཡ་གཅིག་དགོས་དོན་ཅི་ཞིག་ཡིན་ནམ། ཞེས་
ནན་འདྲི་བྱས།
སྐྱེས་པ་དེས་ཁོའི་དཀར་པོར་གྱུར་ཅིང་གཉེར་འཁུམ་ཐེབས་བཞིན་པའི་ལག་པ་གཉིས་
ཀ་ཆུ་ངོས་སུ་ཕྱིར་བླངས་ཡོང་ནས་གཡས་གཡོན་དུ་ཁ་བཀྱེད། དེ་ནས་ཁོས་རང་ཉིད་ཀྱི་མ་
མཆུ་སོ་ཡིས་སྡོམ་ཙམ་བྱས་ཤིང་། མགོ་བོ་ཕྲག་པ་གཅིག་གི་ཕྱོགས་སུ་གཡོན་ཙམ་བྱས་ཏེ་
དེ་མི་ཤེས། གཅིག་བྱས་ན་ཁོ་སྨྱོ་བ་ཡིན་རྒྱུ་རེད། སྨྱོན་པ་ཡིན་ངེས་རེད། ཁོའི་འདྲ་པར་
ཞིག་མཐོང་མྱོང་ཡོད་ལ། དངོས་གནས་སྨྱོན་པ་འདྲ་པོ་ཞིག་འདུག སེཪ་སྣ་ཅན་གྱི་སྨྱོན་
པ་ཞིག་རེད།" ཅེས་བཤད།
ཁ་སེ་ཡིས་ཁོ་འཆི་རྒྱུར་སྐྲག་གི་འདུག་ཟེར་རམ།" ཞེས་དྲིས།
“ངས་དེ་འདྲ་གོ་སོང་།
"དཀོན་མཆོག་ལ་གདོང་ཐུག་རྒྱུར་ཞེད་ཀྱི་ཡོད་པ་རེད་དམ།
"དེ་ངས་མི་ཤེས། གང་ལྟར་ཁོ་ཞེད་ཐག་ཆོད་འདུག"
ཨ་ཕས་ཁོས་ཅི་ཞིག་གི་དོན་ལ་སེམས་ཁུར་བྱེད་བཞིན་པ་ཡིན་ནམ། བལྟས་ཡོང་ན་
ཁོའི་མི་ཚེར་སྤྲོ་སྣང་ཅི་ཡང་མེད་པ་འདྲ།" ཞེས་བཤད།
ཥོམ་གྱིས་" ཨ་མེས་འཆི་བ་ལ་ཞེད་སྣང་སྤུ་ཙམ་ཡང་མེད། ཨ་མེས་ཆེས་དགའ་བའི་
དུས་ཤིག་ཏུ་ཅུང་མིན་ན་རང་ཉིད་འཆི་ལམ་དུ་བརྫངས་པ་རེད། དགོང་མོ་ཞིག་ལ། ཁོ་
3དང་ཁོའི་རོགས་པ་གཉིས་ཀས་ཨ་རིའི་ན་ཧྥ་ཧོ་སྐོར་ཞིག་དང་འཁྲུག་འཛིང་བྱས་པ་
རེད། ཁོ་ཚོ་དེ་དུས་སྣང་བ་དགུང་སྔོན་དབྱིངས་ན་ཡོད་ཅིང་། དེ་ལྟ་བུའི་སྤྲོ་སྐྱིད་ཀྱི་སྣང་
བ་ཞིག་སུ་དང་གང་ལའང་རྙེད་ཐབས་མེད་པ་ཞིག་རེད།" ཅེས་བཤད།
ཁ་སེ་ཡིས་དེ་དངོས་གནས་ཆོས་ཉིད་ཅིག་ཡིན་པ་འདྲ། སྣང་བ་སྐྱིད་ཀྱིས་གང་བའི་
མི་ཞིག་ལ་མཚོན་ན། ཁོས་སྐྱེ་འཆི་ལ་ཁ་ཡ་མི་བྱེད་མོད། འོན་ཀྱང་། སེར་སྣ་ཆེ་ཞིང་ཁེར་
རྐྱང་དུ་ལུས་ནས། རྒན་པོར་གྱུར་ནས་ཡིད་ཆད་ནང་ལྷུང་བའི་མི་ཞིག་ལ་མཚོན་ན། ཁོ་
ནི་འཆི་རྒྱུར་སྐྲག་གི་ཡོད་པ་རེད།" ཅེས་བཤད།
ཨ་ཕས་ཁོ་ལ་ས་ཞིང་དབྱིན་མུའུ་ས་ཡ་གཅིག་ཡོད་དུས་ཅིའི་ཕྱིར་ཡིད་ཆད་ནང་དུ་
ལྷུང་བ་ཡིན ཞེས་དྲིས།
ཆོས་དཔོན་གྱིས་འཛུམ་ཞིག་དམུལ་བྱུང་། ཁོ་ཡང་མགོ་འཐོམས་ཡོད་པ་འདྲ་ལ། ཁོའི་
ལག་པས་ཆུ་ཐོག་ཏུ་གཡེང་བཞིན་པའི་ཆུ་གནས་འབུ་སྲིན་ཞིག་ཕར་དེད། གལ་སྲིད་ཁོ་
ལ་ཕྱུག་པོ་ཡིན་སྣང་སྐྱེ་བར་ས་ཞིང་དབྱིན་མུའུ་ས་ཡ་གཅིག་དགོས་ཀྱི་ཡོད་དུས། ཁོ་
རང་གི་ནང་སེམས་ཀྱི་འཇིག་རྟེན་ཧ་ཅང་དབུལ་པོ་ཡིན་པའི་རྟགས་ཡིན་ཞིང་། དེའི་རྐྱེན་
གྱིས་ཁོ་ལ་དེ་འདྲ་མཁོ་ཡི་ཡོད་རྒྱུ་རེད། གལ་སྲིད་ཁོ་རང་གི་ནང་སེམས་ཀྱི་འཇིག་རྟེན་ཧ་
ཅང་དབུལ་པོ་ཡིན་ན། ས་ཞིང་དབྱིན་མུའུ་ས་ཡ་གཅིག་གིས་ཀྱང་ཁོ་རང་ལ་ཕྱུག་པོ་ཡིན་
སྣང་སྐྱེ་རུ་འཇུག་རྒྱུ་ཧ་ཅང་དཀའ་མོ་ཡིན་ཞིང་། ཁོ་མུ་མཐུད་དུ་ཡིད་ཆད་ནང་ལྷུང་རྒྱུ་
ཡིན་པ་དང་། འཇིག་རྟེན་འདིའི་སྟེང་གི་རྒྱུ་ནོར་གང་གིས་ཀྱང་ཁོ་རང་ལ་ཕྱུག་སྣང་སྐྱེ་
རུ་འཇུག་ཐུབ་རྒྱུ་མ་རེད། ཁྱོད་ཚང་གི་ཨ་མེས་གྲོངས་སྐབས་རང་ཉིད་ཀྱི་རས་གུར་སྦྱིན་
ཐུབ་པའི་ལྕམ་ཝིལ་སོན་ལྟ་བུའི་ཕྱུག་པོ་ཞིག་ཁོ་རང་ལ་དུས་གཏན་དུ་སྐྱེ་རྒྱུ་ཡོད་པ་མ་
རེད། ངས་ཆོས་བཤད་བྱེད་འདོད་པ་མིན་མོད། འོན་ཀྱང་། མི་ཚེ་ཧྲིལ་པོར་རྩ་ཐང་གི་འཕྱི་
བ་བཞིན་དུ་འདུར་རྒྱུག་བྱས་པའི་མི་ཞིག་ཡིན་དུས། ཚེ་མཇུག་ཏུ་ཡིད་ཆད་ནང་ལྷུང་ནས་
མ་བསྡད་མཁན་ཞིག་མཐོང་མྱོང་མེད། དེ་ནས་ཁོས་ཁྲེལ་དགོད་ཅིག་བྱས་དངོས་གནས་
ཆོས་བཤད་ཅིག་དང་མཚུངས། མ་རེད་དམ།"
ད་ནི་དགུང་གི་ཉི་མས་ཚ་ཟེར་དྲག་པོ་ཡོངས་སུ་བསྐྱེད། ཨ་ཕས་ཆུ་ནང་དུ་མར་ཅུང་
འཛུལ་ན་དགའ་རྒྱུ་རེད་མ་གཏོགས་ཉི་མ་འདིས་ང་ཚོ་གསོན་སྲེག་བྱེད་ཉེན་འདུག་ཅེས་
བཤད་རྗེས་རང་ཉིད་ཀྱི་གཟུགས་པོ་ལྷོད་ལ་ཕབ་ནས། རྒྱུག་བཞིན་པའི་ཆུ་རྒྱུན་དེ་རང་
ཉིད་ཀྱི་མཇིང་པ་བར་དུ་སླེབས་སུ་བཅུག་རྗེས་གལ་སྲིད་གཅིག་གིས་ཧུར་ཐག་འབད་
ཐག་གིས་ས་ཞིང་སྐྱོང་འདོད་ན། ཁོ་ལའང་ཞིང་ཁ་གཉེར་དུ་མི་འཇུག་གམ། ཞེས་དྲིས།
སྐྱེས་པ་དེ་ཡར་ལངས་ནས་གདོང་པ་ཁོ་ལ་ཕྱོགས་ཉོན་དང་། སྐུ་ཞབས། ངས་ཀྱང་
ཡོད་ཚད་ཤེས་པ་མིན། ཁྱོད་རང་སོང་ན་གཅིག་བྱས་ན་ལས་ཀ་བརྟན་པོ་ཞིག་རྙེད་ཀྱང་
སྲིད་ལ། དེ་དུས་ང་རང་སྐྱག་རྫུན་བཤད་མཁན་དུ་གྱུར་པ་རེད། འོན་ཀྱང་། ཁྱོད་རང་
སོང་ནས་ལས་ཀ་ཅི་ཡང་མ་རྙེད་ན། དེ་དུས་ངས་ཁྱོད་ལ་ཉེན་བརྡ་མ་བཏང་བར་གྱུར་ཡོད་
པ་རེད། ངས་ཁྱོད་ལ་གསལ་པོ་བཤད་ཐུབ་པ་ནི། དེ་གར་སླེབས་པའི་སྐྱེ་བོ་མང་ཆེ་བ་འུ་
ཐུག་ཐབས་ཟད་ཀྱི་གནས་སུ་ལྷུང་ཡོད། ཁོ་ཡང་བསྐྱར་ཆུ་ནང་དུ་ཕྱིར་བསྡད་ནས་"མི་སུ་
ཞིག་ཡིན་རུང་ཡོད་ཚད་ཤེས་རྒྱུ་ནི་དཀའ་མོ་རེད།” ཅེས་བཤད།
ཨ་ཕས་མགོ་བོ་ཕར་འཁོར་ནས་ཨ་ཁུ་ཇོན་ལ་གཅིག་བལྟས་ནས་ཁྱོད་ཀྱིས་སྐད་ཆ་
གཏན་ནས་མི་བཤད། ང་ཚོ་ལམ་ལ་བུད་པ་ནས་བཟུང་ཁྱོད་ཀྱིས་སྐད་ཆ་ཚིག་གཉིས་ཡན་
བཤད་ཡོད་ན་ཞེས་ངས་མནའ་སྐྱེལ་ཐུབ། དོན་དག་འདིའི་སྐོར་ལ་ཁྱོད་ལ་བསམ་ཚུལ་ཅི་
ཞིག་འདུག" ཅེས་བཤད།
ཨ་ཁུ་ཇོན་གྱིས་སྨིན་མ་བསྡུས། “ངས་དེ་དག་གི་ཐད་ལ་བསམ་བློ་ཅི་ཡང་གཏོང་གི་
མེད། ང་ཚོ་དེ་ཕྱོགས་སུ་འགྲོ་བཞིན་པ་རེད། མ་རེད་དམ། འདིར་བཤད་པའི་སྐད་ཆ་གང་
གིས་ཀྱང་ང་ཚོ་ནུབ་ཕྱོགས་སུ་འགྲོ་བ་འགོག་ཐུབ་རྒྱུ་མ་རེད། ང་ཚོ་དེ་གར་སླེབས་དུས་
སླེབས་སོང་བ་རེད། གལ་སྲིད་ལས་ཀ་རེ་རྙེད་སོང་ན། ང་ཚོས་ལས་ཀ་དེ་བྱེད། གལ་སྲིད་
མ་རྙེད་ན། དེ་ནས་སྒུག་ནས་འདུག་རྒྱུ་ལས་ཅི་ཡོད། འདིར་སྐད་ཆ་འདི་འདྲ་བཤད་ནས་
བསྡད་ན་ཕན་པ་ཅི་ཡང་མེད།"
ཥོམ་ལྟག་རྒྱབ་ཏུ་བསྙེས་ནས་ཁ་ནང་དུ་ཆུ་ཁམ་གང་བླངས་ཤིང་། དེ་ནས་ཆུ་དེ་ནམ་
མཁར་སྟོར་རྗེས་གད་མོ་བགད། “ཨ་ཁུ་ཇོན་གྱིས་སྐད་ཆ་མང་པོ་མི་བཤད་མོད། འོན་
ཀྱང་། བཤད་དུས་གནས་ལུགས་ཅན་ཏག་ཏག་རེད། རེད་ཡ། དཀོན་མཆོག ཁོའི་སྐད་
ཆར་གནས་ལུགས་འདུག ང་ཚོ་དོ་ནུབ་འགྲོ་རྒྱུ་ཡིན་ནམ། ཨ་ཕ།
‘སོང་ན་འགྲིག་རྒྱུ་རེད། བྱེ་ཐང་འདི་སྔ་ཙམ་ལ་བརྒལ་ན་འགྲིག་རྒྱུ་རེད།
“ཡ། དེས་ན་ང་རང་རྩི་ཤིང་གསེབ་ཏུ་ཡར་སོང་ནས་ཅུང་གཉིད་རྒྱུ་ཡིན་ནོ།།” ཁོམ་
ཡར་ལངས་ནས་གཙང་འགྲམ་གྱི་བྱེ་མའི་ནང་དུ་རྐང་རྗེན་དུ་སོང་། ཁོས་གྱོན་གོས་རྣམས་
གཟུགས་པོ་རློན་པའི་སྟེང་དུ་གོན་ཞིང་། གྱོན་གོས་ཀྱི་ཚ་རེག་འོག་ཏུ་ཁོའི་གཟུགས་པོ་
སྙེར་ཙམ་བྱས། གཞན་པ་ཚོ་ཡང་ཁོའི་རྗེས་འབྲངས
ཆུ་ནང་གི་སྐྱེས་པ་དེ་དང་ཁོའི་བུ་གཉིས་ཀས་ཇོ་ཌི་ཚང་གི་སྐྱེས་པ་ཚོ་ཕར་འགྲོ་བར་
བལྟས་ཤིང་། དེ་ནས་གཞོན་ནུ་དེས་ཟླ་བ་དྲུག་གི་རྗེས་སུ་ངས་ཁོ་ཚོ་མཐོང་ན་སྙམ། དཀོན་
མཆོག་མཁྱེན།” ཞེས་བཤད།
སྐྱེས་པ་དེས་གོང་མཛུབ་ཀྱིས་རང་ཉིད་ཀྱི་མིག་ཟུར་ཕྱིས་རྗེས་“ངས་ཁོ་ཚོར་དེ་འདྲ་མ་
བཤད་ན་འགྲིག་ཨང་། ང་རང་ནམ་རྒྱུན་མི་བཟང་ཞིག་བྱེད་འདོད་པ་ཡིན་ལ། གནས་ཚུལ་
ཅི་ཡིན་རུང་གཞན་ལ་བཤད་འདོད་པ་ཡིན ཞེས་བཤད།
ཨ་ཕ། དཀོན་མཆོག་མཁྱེན། དེ་ཁོ་ཚོས་དྲིས་པ་རེད།”
"རེད། དེ་ངས་ཤེས། འོན་ཀྱང་། མི་དེས་བཤད་པ་བཞིན། ཁོ་ཚོ་གང་ལྟར་འགྲོ་རྒྱུ་རེད།
ངས་ཅི་ཞིག་བཤད་རུང་ཁོ་ཚོའི་འཆར་གཞིར་འགྱུར་བ་ཅི་ཡང་འགྲོ་རྒྱུ་མ་རེད། ངའི་སྐད་
ཆས་ཁོ་ཚོ་སྡུག་ལ་གདོང་པ་མ་ཐུག་གོང་ནས་སེམས་ལ་སྡུག་བསྔལ་སྤྲད་པ་ཙམ་རེད།
ཥོམ་ལྕང་སྡོང་གསེབ་ཏུ་སོང་ནས་གྲིབ་བསིལ་ཡོད་ས་ཞིག་ཏུ་ཐང་ལ་ཉལ། དེ་ནས་ནོ་ཡ་
ཡང་ཁོའི་རྗེས་སུ་སླེབས།
ཥོམ་གྱིས་"འདི་ནས་ཉལ་རྒྱུ་ཡིན་ནམ།" ཞེས་དྲིས།
འོམ།
"ཅི་རེད།
“ཋོམ། ང་རང་འགྲོ་རྒྱུ་མིན།
བཱོམ་ཡར་ཙོག་པུར་ལངས་"ཅི་ཟེར་བ་ཡིན།”
ཋོམ། ང་རང་དོ་ནུབ་གཙང་པོ་འདི་ལས་ཁ་འབྲལ་རྒྱུ་མིན། ང་རང་གཙང་འགྲམ་
བརྒྱུད་ནས་མར་རྐང་ཐང་དུ་འགྲོ་རྒྱུ་ཡིན།”
ཁོམ་གྱིས་“ཁྱོད་རང་སྨྱོས་སོང་བ་མིན་ནམ།" ཞེས་བཤད།
ངས་ཉ་རྒྱ་ཞིག་བཟོས་ཏེ་ཉ་བཟུང་ནས་འདུག་རྒྱུ་ཡིན། གཙང་པོ་འདི་འདྲའི་འགྲམ་
ནས་མུ་གེས་འཆི་རྒྱུ་མ་རེད།
ཥོམ་གྱིས་"འོ་ན། ཁྱིམ་ཚང་ཅི་བྱེད་དམ། ཨ་མ་ཅི་བྱེད་དམ།” ཞེས་བཤད།
ང་ལའང་ཐབས་ཤེས་ཅི་ཡང་མི་འདུག ང་རང་གཙང་པོ་འདི་དང་ཁ་འབྲལ་མི་
འདོད།” ནོ་ཡ་ཡིས་ཞེང་ཆེ་བའི་མིག་གཉིས་ཕྱེ་མ་བཙུམ་བྱས། དོན་དངོས་ཅི་ཞིག་ཡིན་པ་
ཁྱོད་ཀྱིས་ཀྱང་ཤེས་ཡོད་རྒྱུ་རེད། ཁོམ། བཟའ་མི་ཚང་མ་ང་ལ་བྱམས་པོ་ཡོད་པ་ཁྱོད་ཀྱིས་
ཀྱང་ཤེས་གསལ་ལྟར་རེད། འོན་ཀྱང་། ཁོ་ཚོས་ངའི་ཐད་ལ་ཁ་ཡ་དེ་འདྲ་བྱེད་ཀྱི་མ་རེད།”
ཁྱོད་སྨྱོས་འདུག
"མེད། ང་སྨྱོས་མེད། ངས་རང་ཉིད་ཅི་ཞིག་ཡིན་པ་ཤེས་ཀྱི་ཡོད། ཁོ་ཚོས་ང་ལ་སྙིང་རྗེ་
ཡི་ཡོད་པ་ངས་ཤེས། འོན་ཀྱང་། གང་ལྟར་ང་རང་འགྲོ་རྒྱུ་མིན། ཁྱོད་ཀྱིས་ཨ་མ་ལ་ལབ་
རོགས། ཁཱོམ
ཥོམ་གྱིས་"ཁྱོད་ཀྱིས་ཉན་ཡག་བྱོས།" ཞེས་བཤད་མགོ་བརྩམས།
ཉན་རྒྱུ་མིན། ཅི་ཞིག་བཤད་རུང་ཕན་ཐོགས་མེད། ང་རང་གིས་གཙང་པོ་འདིའི་དྲོད་
ཁོལ་མྱངས་པ་ཡིན་ལ། ད་ལྟ་ང་རང་དེ་དང་འབྲལ་རྒྱུ་མིན། ད་ང་རང་གཙང་པོ་བརྒྱུད་
ནས་མར་འགྲོ་རྒྱུ་ཡིན། ཋོམ། ངས་ཉ་མོ་འདྲ་བཟུང་ནས། བཟའ་རྒྱུ་རེ་བཙལ་ནས་འགྲོ་
རྒྱུཡིན། ང་གཙང་པོ་འདི་དང་འབྲལ་མི་ཐུབ། དངོས་གནས་འབྲལ་མི་ཐུབ།" ཁོ་རང་ལྕང་
མའི་བསིལ་གྲིབ་འོག་ནས་ཕྱིར་བུད། ཁྱོད་ཀྱིས་ཨ་མ་ལ་ལབ་རོགས ཁོ་རང་ཕར་ཕྱིན་
སོང་།
ཋོམ་གྱིས་གཙང་འགྲམ་བར་དུ་ཁོའི་རྗེས་དེད་ནས་ཡོང་། "ཉོན་དང་། གླེན་པ་ཁྱོད་...།"
ནོ་ཡ་ཡིས་“སྐད་ཆ་ཅི་བཤད་རུང་ཕན་ཐོགས་མེད། ང་ཡང་སེམས་པ་སྐྱོ། འོན་
ཀྱང་། ང་ལའང་ཐབས་ཤེས་མི་འདུག ང་རང་འགྲོ་དགོས། ཞེས་བཤད། ཁོ་རང་མགྱོགས་
པོར་ཕར་འཁོར་ནས་གཙང་འགྲམ་བརྒྱུད་དེ་མར་ཕྱིན་སོང༌། ཁྲོམ་ཁོའི་རྗེས་སུ་རྒྱུག་གྲབས་
ཤིག་བྱས་རྗེས་འགྲོ་མཚམས་བཞག་ནས་བསྡད། ནོ་ཡ་ནི་རྩི་ཤིང་གི་གསེང་ནས་མི་སྣང་
བར་གྱུར་སོང་ལ། དེ་ནས་གཙང་པོའི་འགྲམ་སྣེ་བརྒྱུད་ནས་ཡང་བསྐྱར་མཐོང་ལམ་དུ་
ཕྱིར་མངོན། གཙང་པོའི་འགྲམ་སྣེ་ནས་ནོ་ཡ་ནི་ཇེ་ཆུང་ནས་ཇེ་ཆུང་དུ་འགྲོ་ཞིང་། མཐའ་
མར་ལྕང་སྡོང་གསེང་ནས་མི་སྣང་བར་གྱུར། ཋོམ་གྱིས་ཞྭ་མོ་ཕུད་ནས་མགོ་བོ་འཕྲུག་
འཕྲུག་བྱས་རྗེས་ལྕང་སྡོང་གི་བསིལ་གྲིབ་འོག་ཏུ་ཕྱིར་སོང་ནས། ཐང་ལ་ལོག་སྟེ་གཉིད།
ཨ་ཕྱི་ནི་རས་ཡུག་ཆེན་པོའི་འོག་གི་མལ་གདན་ཞིག་གི་སྟེང་དུ་ཉལ་འདུག་ལ། ཨ་མ་ཁོ་
མོའི་འགྲམ་དུ་བསྡད་ཡོད། མཁའ་དབུགས་ནི་བཙན་ཞིང་ཚ་ལ། རས་ཡུག་གི་གྲིབ་མའི་
འོག་ཏུ་སྦྲང་ནག་རེ་ཟིར་སྒྲ་དང་བཅས་འཕུར། ཨ་ཕྱི་དྲ་ཡོལ་ཟིང་སྐྱ་རིང་པོ་ཞིག་གི་
འོག་ཏུ་དམར་རྗེན་དུ་ཉལ་འདུག་ཅིང་། ཁོ་མོའི་ན་ཚོད་ལོ་ཡིས་ཟིན་པའི་མགོ་བོ་དེ་ཕྱོགས་
གཅིག་ནས་གཅིག་ཏུ་བར་མཚམས་མེད་པར་འཁོར་ཞིང་། ཁ་ནས་མུག་མུག་གིས་ཅི་ཞིག་
བཤད་གྲབས་བྱེད་ལ། དེ་ནས་གློ་ལུ་རྒྱག ཨ་མ་ཁོ་མོའི་འགྲམ་དུ་ས་ངོས་སུ་བསྡད་འདུག་
ཅིང་། ཁོ་མོས་ལག་ཏུ་མཁྲེགས་ཤོག་ལེབ་མོ་ཞིག་བཟུང་ནས་གཡུག་གཡུག་བྱས་ཏེ་སྦྲང་
ནག་རྣམས་ཕར་ཚུར་ལ་བདའ་བཞིན། དམ་པོར་བསྡམས་པའི་ངོ་གདོང་བགྲེས་པོ་དེའི་
སྟེང་ཕྱོགས་སུ་མཁའ་རླུང་དྲོན་པོའི་རྒྱུ་བ་ཞིག་ཕར་འདེད་ཚུར་འདེད་བྱས། རོ་སི་ཤ་རོན་
ཕར་ཕྱོགས་སུ་ཚུར་བསྡད་ནས་རང་ཉིད་ཀྱི་ཨ་མ་ལ་བལྟས་ནས་འདུག
ཨ་ཕྱི་ཡིས་བཀའ་འབེབས་པ་ལྟར་"ཝིལ། ཝིལ། ཁྱོད་འདིར་ཤོག ཝིལ།" ཞེས་འབོད་
ཅིང་། དེ་ནས་ཁོ་མོའི་མིག་ཕྱེས་ནས་ཁྲོ་ཉམས་དང་བཅས་ཡར་མར་ལ་བལྟས་ནས་ཁོ་
ལ་ད་ལྟ་ཉིད་དུ་འདིར་ཤོག་ལོབ། ངས་ཁོ་རང་འཛིན་རྒྱུ་ཡིན་ལ། སྐྲ་ལོ་ཚང་མ་འབལ་རྒྱུ་
ཡིན།” ཞེས་བཤད་ཅིང་། དེ་ནས་ཁོ་མོས་མིག་ཟུང་ཡང་བསྐྱར་ཕྱིར་བཙུམས་ནས། མགོ་
བོ་རྒྱབ་གཡུག་མདུན་གཡུག་བྱེད་པ་དང་། ཁ་ནང་ནས་གཏམ་མུག་མུག་ཏུ་སྨྲ། ཨ་མས་
མཁྲེགས་ཤོག་གི་རླུང་གཡབ་སྔར་བཞིན་གཡུག་ནས་བསྡད།
རོ་སི་ཤ་རོན་གྱིས་ཐབས་ཤེས་བྲལ་བའི་རྣམ་པས་བགྲེས་སོང་འདིར་བལྟས་ཤིང་། དེ་
ནས་སྐད་ངག་འཇམ་པོས་“ ཁོ་མོ་ན་བ་ཧ་ཅང་ཛ་དྲག་རེད།" ཅེས་བཤད།
ཨ་མས་བུ་མོའི་གདོང་པར་ཡར་གཅིག་བལྟས།། ཨ་མའི་མིག་ལས་བཟོད་བསྲན་གྱི་
མིག་མདངས་མངོན་མོད། འོན་ཀྱང་། ཁོ་མོའི་དཔྲལ་བའི་སྟེང་དུ་ངལ་དུབ་ཀྱི་རི་མོ་མང་
པོ་བབས། ཨ་མས་རླུང་གཡབ་དེ་ཡང་ཡང་དུ་གཡུག་ཅིང་། མཁྲེགས་ཤོག་གིས་སྦྲང་ནག་
ལ་ཉེན་བརྡ་ཡང་ཡང་བསྟན། ‘ཁྱོད་རང་ལོ་ན་ཆུང་དུས། རོ་སི་ཤ་རོན། དོན་དག་ཅི་ཞིག་
བྱུང་རུང་ཚང་མ་རང་ཉིད་ཀྱིས་གདོང་ལེན་བྱེད་དགོས། འདི་ནི་དངོས་གནས་ཁེར་རྐྱང་
གི་ཚོར་བ་སྐྱེད་བྱེད་ཅིག་ཡིན། དེ་ངས་ཤེས་ཤིང་། ངའི་སེམས་ན་ད་དུང་དྲན་ཡོད། རོ་སི་
ཤ་རོན ཁོ་མོའི་ངག་སྒོ་ནི་རང་ཉིད་ཀྱི་བུ་མོའི་མིང་འདི་ལ་ཧ་ཅང་དགའ། ཁྱོད་རང་ལ་
ཕྲུ་གུ་ཞིག་བཙའ་རྒྱུ་ཡིན་ཞིང་། རོ་སི་ཤ་རོན། དེ་ནི་ཁྱོད་རང་གཅིག་པུས་བརྒྱུད་དགོས་
པའི་དོན་དག་ཅིག་ཡིན་ལ། ཁྱོད་རང་ཁོ་ནས་མྱོང་དགོས་པའི་མྱོང་བ་ཞིག་ཡིན། དོན་
དངོས་འདིས་ཁྱོད་རང་སེམས་པ་སྡུག་ཏུ་འཇུག་ངེས་ལ། སེམས་སྡུག་འདི་ཡང་ཁྱོད་རང་
གཅིག་པུས་མྱོང་བའི་སྡུག་བསྔལ་ཞིག་ཡིན། ལྟོས་དང་། རས་གུར་འདི་ཡང་འཇིག་རྟེན་
འདིའི་སྟེང་ནས་ཁེར་རྐྱང་ཡིན། རོ་སི་ཤ་རོན། ཁོ་མོས་མཁའ་རླུང་ཁྲོད་དུ་རླུང་གཡབ་
བྲབས་བྲབས་ཤིག་བྱས་ནས། དེ་གར་འཕུར་བཞིན་པའི་སྦྲང་ནག་ཕར་བདས་པས། འོད་
ལམ་ལམ་གྱི་སྦྲང་ནག་ཆེན་པོ་དེས་རས་གུར་ལ་ལྡིང་སྐོར་གཉིས་བརྒྱབ་རྗེས་མིག་གིས་
བལྟར་མི་བཟོད་པའི་ཉི་འོད་ཁྲོད་དུ་འཕུར། དེ་ནས་ཨ་མས་མུ་མཐུད་དུ་"ཡོད་ཚད་ལ་
འགྱུར་བ་འབྱུང་བའི་དུས་སྐབས་ཤིག་ཡོད་ལ། དུས་སྐབས་དེ་སླེབས་པའི་ཚེ་ན། རྒན་པོ་
འཆི་བ་ཡང་འཆི་བ་མང་པོ་ཞིག་གི་ཆ་ཤས་ཙམ་ཡིན་ལ། ཕྲུ་གུ་བཙའ་བ་ཡང་བཙའ་བ་
ཚང་མའི་ཆ་ཤས་ཤིག་ཡིན་ཞིང་། སྐྱེ་འཆི་གཉིས་ཀ་དངོས་པོ་གཅིག་གི་ཆ་ཤས་མ་འདྲ་བ་
ཙམ་ཡིན། དེ་དུས་དོན་དག་ཅི་ཞིག་ཡིན་རུང་ཁེར་རྐྱང་མིན་ལ། དེ་དུས་སྡུག་བསྔལ་དེ་
ཡང་ཁེར་རྐྱང་གིས་མྱོང་དགོས་པ་མ་ཡིན་པས། དེ་འདྲ་བཟོད་ཐབས་མེད་པ་ཞིག་མ་ཡིན།
རོ་སི་ཤ་རོན། ཁྱོད་ཀྱིས་ཧ་གོ་ཐུབ་པ་ཞིག་ངས་བཤད་ཐུབ་ན་ཨང་འདོད་མོད། འོན་
ཀྱང་། ངས་དེ་ལྟར་བཤད་ཐབས་བྲལ ཞེས་བཤད་ཅིང་། ཁོ་མོའི་སྐད་ངག་ནི་དེ་འདྲའི་
འཇམ་པོ་དང་། དེ་འདྲའི་བརྩེ་བས་ཁེངས་པ་ཞིག་ཡིན་པའི་རྐྱེན་གྱིས། མཆི་མའི་རྐུན་པོ་
ཞིག་རོ་སི་ཤ་རོན་གྱི་མིག་ཟུང་དུ་འཛུལ་ནས་མིག་འབྲས་ཀྱི་ངོས་སུ་བཞུར་བས། ཁོ་མོའི་
མཐོང་ལམ་རབ་རིབ་ཏུ་གྱུར།
ཨ་མས་”ཡ། འདི་བཟུང་ནས་ཨ་ཕྱི་ལ་རླུང་གཡོབས་ཤིག" ཞེས་ཟེར་བཞིན་མཁྲེགས་
ཤོག་དེ་རང་ཉིད་ཀྱི་བུ་མོའི་ལག་ཏུ་གཏད་ནས་"འདི་ནི་སྒྲུབ་ཏུ་འོས་པའི་བྱ་བ་བཟང་
པོ་ཞིག་ཡིན། ཁྱོད་ཀྱིས་ཧ་གོ་ཐུབ་པ་ཞིག་ངས་བཤད་ཐུབ་ན་ཨང་འདོད་མོད། འོན་
ཀྱང་། ངས་དེ་ལྟར་བཤད་ཐབས་བྲལ ཞེས་བཤད།
ཨ་ཕྱི་ཡིས་སྨིན་མ་གཉིས་ཀ་མ་གཞི་ནས་བཙུམས་ནས་ཡོད་པའི་མིག་ཟུང་གི་སྟེང་
དུ་མར་བསྡུས་ནས་"ཝིལ། བཙོག་འདྲེ་ཁྱོད། ཁྱོད་ནམ་ཡང་གཙང་མར་འགྱུར་རྒྱུ་མེད།
ཅེས་ལྡབ་ལྡིབ་ཏུ་སྨྲས། ཁོ་མོའི་གཉེར་མས་གང་བའི་སྡེར་མོ་ཡར་བཀྱགས་ནས་རང་ཉིད་
ཀྱི་འགྲམ་པར་འབྲད་འབྲད་བྱས། གྲོག་མ་དམར་པོ་ཞིག་དྲ་ཡོལ་གྱི་རས་སྟེང་དུ་འགོས་
ནས་ཡོང་སྟེ་བུད་མེད་བགྲེས་སོང་འདིའི་མགྲིན་པའི་པགས་པ་ལྷོད་པོའི་སྟེང་དུ་སྤར་
འབྲད་བྱེད་བཞིན་འདུག་པས། ཨ་མས་ལག་པ་མྱུར་མོར་བསྲིངས་ནས་གྲོག་མ་དེ་བཟུང་
ནས་མཐེ་བོང་དང་གོང་མཛུབ་བར་ནས་མུག་བཙིར་བྱས་ཤིང་། མཛུབ་མོ་ཁོ་མོའི་གྱོན་
གོས་ངོས་སུ་བྲད།
རོ་སི་ཤ་རོན་གྱིས་མཁྲེགས་ཤོག་གི་རླུང་གཡབ་དེ་གཡབས་ཤིང་མིག་གིས་ཨ་མར་
བལྟས། “ཁོ་མོ་... ། འོན་ཀྱང་། ཚིག་འབྲུ་དག་ཁོ་མོའི་མིད་པ་ནས་འགགས།
རྐང་པ་ཁྲུས་ཤིག ཝིལ། བཙོག་འདྲེ་ཕག་པ་འདྲ་པོ་ཁྱོད།" ཨ་ཕྱི་ཡིས་ངུ་ཅོ་བཏོན།
ཨ་མས་“ངས་མི་ཤེས། གལ་སྲིད་ང་ཚོས་ཁོ་མོ་དེ་འདྲ་མི་དྲོ་ས་ཞིག་ཏུ་འཁྱེར་ཐུབ་རྒྱུ་ན།
གཅིག་བྱས་ན། འོན་ཀྱང་། ངས་མི་ཤེས། ཁྱོད་ཀྱིས་སེམས་ཁྲལ་མ་བྱེད་ཨ། རོ་སི་ཤ་རོན།
ཁྱོད་རང་གིས་ཨམ་གཙིགས་བསྡམས་ནས་འདུག་དགོས་དོན་མེད། ཁམས་དང་བསྟུན་
ནས་དབུགས་གཏོང་ལེན་བྱོས།" ཞེས་བཤད།
གྱོན་གོས་ནག་ཅིང་རལ་པོ་ཞིག་གྱོན་པའི་བུད་མེད་སྟོབས་ཆེན་ཞིག་གིས་གུར་ནང་དུ་
བལྟས། ཁོ་མོའི་མིག་ཟུང་ནི་རབ་རིབ་དང་ངེས་གཏད་མེད་པར་སྣང་ཞིང་། ཁོ་མོའི་གདོང་
ལྤགས་དེ་འགྲམ་པའི་སྟེང་ནས་མར་ནར་ནས་ལྟེབས་རྩེག་དང་ལྟེབས་རྩེག་གིས་མར་
དཔྱངས། ཁོ་མོའི་ཁ་ཤ་ལྷོད་པོ་རེད་ལ། དེའི་རྐྱེན་གྱིས་ཡ་མཆུ་དེ་དྲ་ཡོལ་ཞིག་དང་འདྲ་
བར་ཡ་སོའི་སྟེང་དུ་བཀབ་ནས་འདུག་ལ། མ་མཆུ་ཡིས་རང་ཉིད་ཀྱི་ལྗིད་ཤུགས་མ་ཐེག་
པར་ཕྱི་ལོགས་སུ་ཁ་བཀྱེད་ནས། མ་སོའི་སོ་རྙིལ་ཚང་མ་གསལ་པོར་མངོན། ཁོ་མོས་སྔ་
དྲོ་བདེ་ལེགས། ལྕམ་ལགས། སྔ་དྲོ་བདེ་ལེགས། དཀོན་མཆོག་རྣམ་པར་རྒྱལ་གྱུར་ཅིག
ཅེས་བཤད།
ཨ་མ་ཁ་ཕྱིར་འཁོར་ནས་སྔ་དྲོ་བདེ་ལེགས།” ཞེས་བཤད།
བུད་མེད་དེ་གུར་ནང་དུ་སྒུར་སྒུར་གྱིས་ཡོང་ནས་མགོ་བོ་ཨ་ཕྱིའི་གདོང་པར་མར་སྒུར།
ཁྱོད་ཚོ་ལ་ཡེ་ཤུ་མཇལ་དུ་འགྲོ་བར་གྲ་སྒྲིག་ཡོད་པའི་རྣམ་ཤེས་ཤིག་འདུག་ཟེར་བ་གོ་
བྱུང་། དཀོན་མཆོག་ངོ་སོ་བསྟོད།
ཨ་མས་ངོ་གདོང་བསྒྲིམས་ཤིང་མིག་གཉིས་འབུར་ཚུགས་སུ་བལྟས་ནས་ཁོ་མོ་ཐང་
ཆད་པ་ཙམ་རེད། དེ་ཙམ་མ་གཏོགས་གཞན་པ་ཅི་ཡང་མ་རེད། ལམ་ཐག་དང་ཚ་གདུག་
གིས་ཁོ་མོ་ཐང་ཆད་དུ་བཅུག་པ་རེད། ཁོ་མོ་ཐང་ཆད་པ་ཙམ་རེད། ངལ་གསོ་ཅུང་ཙམ་
བརྒྱབ་ན་ཇེ་དྭངས་སུ་འགྲོ་ངེས་རེད།” ཅེས་བཤད།
བུད་མེད་དེ་ཨ་ཕྱིའི་ངོ་གདོང་དུ་མར་སྒུར་ནས་ཕལ་ཆེར་དྲི་སྣོམ་བྱེད་བཞིན་པ་ལྟ་བུ་
བྱས། དེ་ནས་ཁོ་མོ་ཚུར་ཨ་མ་ལ་འཁོར་ནས་མགོ་བོ་མགྱོགས་པོར་གཡུག་གཡུག་བྱས་
ཤིང་། མཆུ་ཏོའི་འགུལ་སྐྱོད་དང་བསྟུན་ནས་འགྲམ་ཤ་ལུག་ལུག་ཏུ་འགུལ་བཞིན་"སྙིང་
ཉེ་བའི་རྣམ་ཤེས་ཤིག་དཀོན་མཆོག་ཡེ་ཤུ་མཇལ་དུ་འགྲོ་རན།" ཞེས་བཤད།
ཨ་མས་དེ་འདྲ་མ་རེད ཅེས་སྐད་ཅོར་བརྒྱབ།
བུད་མེད་དེས་མགོ་བོ་གཡུག་གཡུག་བྱས་ཤིང་། ད་ཐེངས་དལ་མོས་གཡུག་གཡུག་བྱས།
དེ་ནས་ཁོ་མོའི་རྒྱགས་རིལ་གྱི་ལག་པོ་དེ་ཨ་ཕྱིའི་དཔྲལ་བར་བཞག ཨ་མས་ཁོ་མོའི་ལག་
པ་ཕར་འཐེན་གྲབས་བྱས་མོད། འོན་ཀྱང་། གློ་བུར་དུ་ལག་པ་ཕྱིར་བསྐུམས། བུད་མེད་
དེས་རེད་ཡ། དེ་འདྲ་རེད། ལྕམ་ལགས། ང་ཚོའི་རས་གུར་དུ་ཆོས་པ་དྲུག་བཞུགས་ཡོད།
ང་སོང་ནས་ཁོ་ཚོ་གདན་འདྲེན་ཞུས་ཡོང་། ང་ཚོས་གསོལ་འདེབས་དང་གཏང་རག་གི་
ཞལ་འདོན་འཚོག་རྒྱུ་ཡིན། ཚང་མ་ཡེ་ཧོ་གྲུབ་མཐའི་རྗེས་འཇུག་པ་ཡིན། ང་རང་བརྩིས་
ན་དྲུག་ཡོད། ང་སོང་ནས་ཁོ་ཚོ་གདན་འདྲེན་ཞུས་ཡོང་།” ཞེས་བཤད།
ཨ་མའི་རང་གཤིས་ཇེ་གྱོང་དུ་གྱུར་ནས་"མི་དགོས་མི་དགོས། དེ་མི་དགོས། ཨ་ཕྱི་ད་
ལྟ་ཐང་ཆད་འདུག་པས་ཁོ་མོས་འདོན་ཚོགས་ཤིག་བཟོད་ཐུབ་རྒྱུ་མ་རེད།" ཅེས་བཤད།
བུད་མེད་དེས་གཏང་རག་མཆོད་པ་ཡང་བཟོད་ཐུབ་རྒྱུ་མ་རེད་དམ། སྐྱབས་མགོན་
ཡེ་ཤུའི་ཞལ་ཕུ་ཡང་བཟོད་ཐུབ་རྒྱུ་མ་རེད་དམ། ཁྱོད་ཀྱིས་ཅི་ཞིག་ཟེར་བཞིན་ཡོད་དམ།
ལྕམ་ལགས།” ཞེས་བཤད།
ཨ་མས་མི་དགོས། འདིར་མི་དགོས། ཁོ་མོ་ཐང་ཆད་འདུག” ཅེས་བཤད།
བུད་མེད་དེས་ཅུང་རྣམ་རྟོག་ཟ་བའི་རྣམ་པ་དང་བཅས་ཨ་མར་བལྟས། “ཁྱོད་རང་ཆོས་
དད་མེད་མཁན་ཞིག་ཡིན་པ་མིན་ནམ། ལྕམ་ལགས།”
ཨ་མས་“ང་ཚོ་གནའ་ནས་ད་བར་ཆོས་དད་པ་ཡིན། འོན་ཀྱང་། ཨ་ཕྱི་ཐང་ཆད་འདུག
ང་ཚོ་མཚན་གང་པོར་འགྲུལ་བཞུད་བྱས་པ་ཡིན། ང་ཚོས་ཁྱོད་ཚོར་དཀའ་ལས་མི་གཏོད།
ཅེས་བཤད།
"དེར་དཀའ་ལས་ཅི་ཡང་མེད། དཀའ་ལས་ཡོད་པའི་དབང་དུ་བཏང་རུང་། རྣམ་ཤེས་
ཤིག་བདེ་བ་ཅན་དུ་འཕོ་བའི་ཆེད་དུ་ང་ཚོས་རོགས་རམ་འདི་བྱེད་ན་འདོད།
ཨ་མ་པུས་བཙུགས་སུ་ལངས་ནས་སེམས་རྩ་ལྷོད་པོས་“ང་ཚོས་ཁྱོད་ལ་ཐུགས་རྗེ་ཆེ་
ཞུ་བཞིན་ཡོད། འོན་ཀྱང་། རས་གུར་འདིའི་ནང་ནས་ཞལ་འདོན་ཞིག་འཚོག་མི་དགོས།
ཞེས་བཤད།
བུད་མེད་དེས་ཁོ་མོར་ཡུན་རིང་ལ་བལྟས། ང་ཚོས་དཀོན་མཆོག་བསྟོད་པ་ཞིག་ཀྱང་
མ་བཏོན་པར་ལྕམ་ལགས་འདི་འདི་ལྟར་འགྲོ་རུ་འཇུག་རྒྱུ་མིན། ང་ཚོས་ང་ཚོ་རང་ཉིད་ཀྱི་
གུར་ནང་ནས་ཞལ་འདོན་འཚོག་རྒྱུ་ཡིན། ལྕམ་ལགས། ང་ཚོས་ཁྱོད་ཀྱི་རྡོ་བ་ལྟ་བུའི་སྙིང་
ཁམས་ལ་གུ་ཡངས་གཏོང་རྒྱུ་ཡིན།”
ཨ་མ་ཐང་ལ་ཕྱིར་བསྡད་ནས་གདོང་པ་ཨ་ཕྱི་ལ་འཁོར། ཁོ་མོའི་གདོང་པར་ད་དུང་
ཡང་གཡོ་འགུལ་མེད་ཅིང་ཚོར་བ་བྲལ། ཁོ་མོས་"མོ་རང་ཐང་ཆད་པ་རེད། མོ་རང་ཐང་
ཆད་པ་ཙམ་རེད” ཅེས་བཤད། ཨ་ཕྱིས་མགོ་བོ་རྒྱབ་གཡུག་མདུན་གཡུག་བྱེད་བཞིན་
ངག་ནས་ཚིག་འབྲུ་མི་གསལ་བའི་སྐད་ཆ་ལྡབ་ལྡིབ་ཅིག་བཤད།
བུད་མེད་དེ་ལྗིད་ཏིག་ཏིག་གིས་གུར་གྱི་ཕྱི་ལོགས་སུ་བུད། ཨ་མས་མུ་མཐུད་དུ་བགྲེས་
ཉམས་བབས་པའི་གདོང་པ་དེར་མར་བལྟས་ནས་བསྡད།
རོ་སི་ཤ་རོན་གྱིས་མཁྲེགས་ཤོག་གིས་རླུང་གཡབས་ནས་རླུང་རྒྱུན་ཚ་པོ་དེ་ཕར་འདེད་
ཚུར་འདེད་བྱེད་བཞིན་ºཨ་མ།” ཞེས་བོས།
“ཅི་རེད།”
‘ཁྱོད་ཀྱིས་ཁོ་ཚོར་ཞལ་འདོན་འཚོག་ཏུ་མི་འཇུག་དོན་ཅི་ཡིན་ནམ”
ཨ་མས་“ངས་ཀྱང་མི་ཤེས། ཡེ་ཧོ་པ་ཚོ་མི་བཟང་པོ་ཡིན། ཁོ་ཚོས་ཞལ་འདོན་འཚོག་
སྐབས་ཆོ་ངེ་འདོན་ཞིང་མཆོང་ལྡིང་བྱེད། ཅི་ཡིན་མི་ཤེས་པར་ངའི་སེམས་ལ་གློ་བུར་དུ་
ཅི་ཞིག་ཞུགས་པ་ལྟར། རང་ཉིད་ཀྱིས་བཟོད་བསྲན་ཐུབ་རྒྱུ་མ་རེད་བསམ་སོང་། འདིས་
ངའི་ལུས་སེམས་གཉིས་ཀ་ཁ་ཁར་གཏོར་རྒྱུ་རེད་བསམ་སོང་།" ཞེས་བཤད།
ཅུང་ཕར་ཕྱོགས་ཙམ་ནས་ཞལ་འདོན་འཚོག་མགོ་བཙུགས་པའི་སྒྲ་ཞིག་གྲག་བྱུང་ལ།
དེ་ནི་འཕྲིན་བཅོལ་མགུར་དབྱངས་རེད། ཚིག་འབྲུ་གསལ་པོ་གོ་མི་ཐུབ་ལ། ཐོས་ཐུབ་པ་
ནི་གདངས་དབྱངས་ཁོ་ན་རེད། སྐད་གདངས་ཡར་འགྱོག་ལ་མར་འབེབས། སྐད་གདངས་
འགྱོག་ཐེངས་རེ་ལ་སྐད་ཤུགས་ཇེ་ཆེ་ནས་ཇེ་ཆེ་རེད།དེ་ནས་འཕྲིན་ལན་ལྟ་བུའི་ཚུལ་དུ་
ཚང་མར་ཁུ་སིམ་པོར་གྱུར་ཅིང་། ཅུང་ཙམ་རྗེས་ནས་མགུར་དབྱངས་ཀྱི་སྒྲ་དེ་རྒྱལ་ཁའི་
ང་རོ་དང་བཅས་ཇེ་མཐོར་སོང་ཞིང་། སྐད་ངག་གི་ནང་དུ་ངར་སྐད་ཀྱི་མཐུ་སྟོབས་ཤིག་
ཀྱང་སླེབས། སྐད་སྒྲ་དེ་ཇེ་ཆེར་སོང་རྗེས་ཡང་བསྐྱར་ངར་སྐད་ཅིག་དེའི་ལན་གྱི་ཚུལ་དུ་
སླེབས། ད་ལྟ་འཕྲིན་བཅོལ་གྱི་ཚིག་རྐང་ཇེ་ཐུང་ནས་ཇེ་ཐུང་རེད་ལ། དེ་ནི་བཀའ་བཀོད་
དང་འདྲ་བར་རྣོ་ངར་ཇེ་ཆེ་ནས་ཇེ་ཆེར་གྱུར། དེའི་འཕྲིན་ལན་གྱི་ནང་དུ་ཞུ་གཏུགས་ཀྱི་
སྐད་གདངས་ཤིག་ཀྱང་འདྲེས། དེ་ནས་དབྱངས་འགྲོས་ཇེ་མགྱོགས་སུ་གྱུར། སྐྱེས་པ་དང་
བུད་མེད་ཚང་མའི་སྐད་ཀྱི་གདངས་དབྱངས་གཅིག་ཏུ་འདྲེས་མོད། འོན་ཀྱང་། དེའི་ནང་
ནས་བུད་མེད་ཅིག་གི་སྐད་མགོ་ཇེ་མཐོ་ནས་ཇེ་མཐོར་གྱུར་ཅིང་། མཐར་སྐད་ངག་དེ་ཆོ་
ངེ་ལྟ་བུར་གྱུར་ནས། གཅན་གཟན་གྱི་ཟུག་རྔུ་དང་འདྲ་བར་བཙན་ཞིང་རྒོད།དེའི་འགྲམ་
དུ་ཟབ་ཅིང་ལྕི་ལ་ཅེ་སྤྱང་གི་ཟུག་རྔུ་ལྟ་བུའི་བུད་མེད་ཀྱི་སྐད་གདངས་ཤིག་གྲག་བྱུང་ལ།
དེ་དང་ལྷན་དུ་སྤྱང་ཀིའི་ངུ་རྒྱང་ལྟ་བུའི་སྐྱེས་པ་ཞིག་གི་སྐད་གདངས་མཐོན་པོར་བཏེགས།
ད་ལྟ་འཕྲིན་བཅོལ་འདོན་མཚམས་བཞག་སོང་ལ། སྐབས་དེར་ཕར་ཕྱོགས་ཀྱི་རས་གུར་
དེ་ལས་མཆེད་ཡོང་བའི་གཅན་གཟན་ལྟ་བུའི་ངུ་རྒྱང་དང་། དེ་དང་ལྷན་དུ་ས་ངོས་སུ་
བརྡུངས་པའི་དིག་སྒྲ་མ་གཏོགས་གཞན་པ་ཅི་ཡང་ཐོས་རྒྱུ་མེད། ཨ་མར་འདར་སིག་ཅིག་
བརྒྱབ་བྱུང་ལ། རོ་སི་ཤ་རོན་གྱིས་མྱུར་ཞིང་མགྱོགས་པའི་དབུགས་ཐུང་ཧལ་ཧལ་དུ་ལེན།
ངུ་རྒྱང་གི་གདངས་འགྲོས་ཇེ་མཐོ་ནས་ཇེ་མཐོར་གྱུར་ནས། མཚམས་ཤིག་ལ་གློ་བ་གས་
མི་ཡོང་ངམ་སྙམ་པ་ལྟ་བུ་ཞིག་བྱས།
ཨ་མས་"འདིས་ང་ལ་འཚབ་སྣང་སློང་། ངའི་སེམས་ལ་ཅི་ཞིག་ཞུགས་པ་དང་འདྲ།
ཞེས་བཤད།
ད་ནི་སྐད་གདངས་མཐོན་པོ་དེ་སྔངས་འཚབ་ཀྱི་ཆོ་ངེ་ལྟ་བུ་ཞིག་ཏུ་གྱུར་སོང་ལ། ཆོ་
ངེ་དེ་ཡང་ཐང་སྤྱང་གི་ངུ་ཟུག་དང་འདྲ་བར་ཅབ་ཅབ་ཏུ་སྒྲོག་ཅིང་། ས་ལ་རྡུང་བའི་སྒྲ་དེ་
ཡང་ཇེ་ཆེ་ནས་ཇེ་ཆེར་གྱུར། དེ་ནས་སྐད་ངག་ཚང་མ་སོར་སོར་གས་ནས་འཐོར་སོང་ལ།
མགུར་དབྱངས་ཧྲིལ་པོ་ངུ་ཤུམ་དུ་གྱུར་ཅིང་། ལུས་སྟེང་དུ་རྡེབ་སྒྲ་དང་ས་ངོས་སུ་རྡབ་སྒྲ་
དང་བཅས་སོ་སོའི་ས་ནས་སྐད་མགོ་དམའ་མོས་སྣ་ཤུ་རྒྱག་པ་དང་། ངུ་ཤུམ་དེ་ཡང་རིམ་
བཞིན་ལྟོ་གཞོང་སྟེང་གི་ཁྱི་ཕྲུག་ཚོའི་ཙི་སྒྲ་དང་འདྲ་བར་གྱུར།
རོ་སི་ཤ་རོན་སྔངས་སྐྲག་གི་དབང་གིས་ངུ་སྐད་ཤོར། ཨ་ཕྱི་ཡིས་ཁོ་མོའི་རྐང་སྟེང་གི་
དྲ་ཡོལ་དེ་རྡོག་ཐོས་བཞུས་ནས་མར་དེད་བྱུང་ལ། དེའི་ཤུལ་དུ་ཁོ་མོའི་རྐང་པ་གཉིས་
ནི་ཚིགས་ཀས་གང་བའི་རྒྱུག་པ་གཉིས་དང་འདྲ་བར་མར་བསྲིངས་ནས་འདུག ཨ་ཕྱི་
ཡིས་ཐག་རིང་གི་ཆོ་ངེའི་སྒྲ་དང་ལྷན་དུ་ཆོ་ངེ་བཏོན། ཨ་མས་དྲ་ཡོལ་དེ་རང་སར་ཕྱིར་
བཀབ། དེ་ནས་ཨ་ཕྱིས་དབུགས་ཁ་རིང་མོ་ཞིག་བླངས་བྱུང་ལ། ཡུན་གྱིས་དབུགས་རྒྱུན་
གཏན་ཞིང་འཇམ་པོར་གྱུར་པ་དང་། ཁོ་མོའི་བཙུམས་ཟིན་པའི་མིག་ལྤགས་འོག་གི་ལྷེམ་
ལྷེམ་དུ་རྡེབ་པའི་མིག་འབྲས་ཀྱང་འགུལ་མཚམས་བཞག་བྱུང་། ཁོ་མོ་གཉིད་ཀྱི་ཀློང་དུ་
གཡེངས་སོང་ལ། ཁོ་མོའི་ཕྱེས་མ་བཙུམས་ཀྱི་སྨྲ་སྒོ་ལས་སྡུར་སྒྲ་སྒྲོག་མགོ་བརྩམས།
ཐག་རིང་གི་ཆོ་ངེའི་སྒྲ་དེ་ཇེ་འཇམ་ཇེ་འཇམ་དུ་གྱུར་སོང་ལ། མཐའ་མར་ཡོངས་སུ་ཐོས་
མི་ཐུབ་པར་གྱུར།
རོ་སི་ཤ་རོན་གྱིས་ཨ་མར་གཅིག་བལྟས་བྱུང་ལ། ཁོ་མོའི་མིག་ཟུང་མཆི་མས་ཁེངས་
ནས་དེས་ཕན་ཐོགས་སོང་། དེས་ཨ་ཕྱི་ལ་ཕན་ཐོགས་སོང་། ད་ལྟ་ཁོ་མོ་གཉིད་སོང་།"
ཞེས་བཤད།
ཨ་མའི་མགོ་བོ་མར་དུད་ནས་འདུག་ཅིང་། ཁོ་མོ་ཅུང་ངོ་ནོངས། གཅིག་བྱས་ན་ངས་
བཟང་ངན་གོ་ལྡོག་པ་ཡིན་རྒྱུ་རེད། ཨ་ཕྱི་གཉིད་སོང་།
གཞོན་ནུ་མས་གལ་སྲིད་ཁྱོད་ཀྱིས་སྡིག་པ་ཞིག་བསགས་ཡོད་ན། ང་ཚོའི་ཆོས་དཔོན་
གྱི་མདུན་ནས་སྡིག་བཤགས་བྱས་ན་མི་ཆོག་གམ།" ཞེས་དྲིས།
"རེད། ངས་དེ་ལྟར་བྱེད་ཆོག འོན་ཀྱང་། ཁོ་མི་ཁྱད་མཚར་པོ་ཞིག་རེད། གཅིག་བྱས་
ན་ཁོའི་ཤུགས་རྐྱེན་གྱི་དབང་གིས་ངས་ཆོས་པ་དེ་ཚོར་འདི་གར་ཞལ་འདོན་འཚོག་མ་
བཅུག་པ་ཡིན་སྲིད། ཆོས་པ་དེས་མི་ཚོས་ཅི་ཞིག་བྱེད་འདོད་ན་བྱེད་ཆོག་པར་འདོད་
དུ་འཇུག་གི་ཡོད།" ཨ་མས་རང་ཉིད་ཀྱི་ལག་པར་གཅིག་བལྟས་ཤིང་།དེ་ནས་ཁོ་མོས་“རོ་
སི་ཤ་རོན། ང་ཚོ་གཉིད་དགོས། གལ་སྲིད་ང་ཚོ་དོ་ནུབ་འགྲོ་རྒྱུ་ཡིན་ན་ད་ལྟ་ངེས་པར་དུ་
གཉིད་དགོས ཞེས་བཤད་རྗེས་མལ་གདན་འགྲམ་གྱི་ས་སྟེང་དུ་ཉལ།
རོ་སི་ཤ་རོན་གྱིས་ཨ་ཕྱི་ལ་རླུང་གཡབ་གཡུག་རྒྱུ་ཅི་བྱ།” ཞེས་དྲིས།
"ཁོ་མོ་ད་ལྟ་གཉིད་འདུག ཁྱོད་རང་མར་ཉོལ་ལ་ངལ་གསོ་བྱོས།”
ཁོ་མོས་འཁང་རའི་ངག་གིས་“ཁོན་ནེ་གང་དུ་ཕྱིན་པ་རེད། ངས་ཁོ་རང་ཡུན་རིང་ཞིག་
ལ་མཐོང་རྒྱུ་མ་བྱུང་།” ཞེས་བཤད།
ཨ་མས་ཤུ་...། གཉིད་ལ་སྡོད།” ཅེས་བཤད།
ཨ་མ། ཁོན་ནེ་ཡིས་མཚན་མོར་སློབ་སྦྱོང་བྱས་ནས་ཤེས་འཇོན་ཅན་ཞིག་ཏུ་འགྱུར་
རྒྱུ་རེད།”
"གོ་སོང་། ཁྱོད་ཀྱིས་ང་ལ་དེ་སྐོར་བཤད་སོང་། ད་གཉིད་ཅིག
གཞོན་ནུ་མ་འདི་ཨ་ཕྱིའི་མལ་གདན་གྱི་ཟུར་ཐོག་ཏུ་ཉལ། ཁོན་ནེ་ལ་འཆར་གཞི་
གསར་པ་ཞིག་ཡོད། དེའི་སྐོར་ལ་ཁོས་ནམ་རྒྱུན་བསམ་བློ་གཏོང་གི་ཡོད། ཁོས་གློག་རིག་
སྐོར་གྱི་སློབ་སྦྱོང་གྲུབ་རྗེས་རང་ཉིད་ཀྱིས་ཚོང་ཁང་ཞིག་འཛུགས་འདོད་ཡོད། དེ་དུས་
ང་ཚོས་ཅི་ཞིག་ཉོ་རྩིས་ཡོད་པ་ཤེས་སམ།
"ཅི་ཞིག་ཉོ་རྒྱུ་ཡིན།
འཁྱག་དར། ག་ཚོད་དགོས་ན་དེ་ཚོད་ཅིག་ཉོ་རྒྱུ་ཡིན། འཁྱག་དར་གྱི་སྒམ་ཞིག་ཉོས་
རྗེས་ནང་དུ་འཁྱག་དར་གང་འཇོག་རྒྱུ་ཡིན་ལ། འཁྱག་དར་ཡོད་ཚེ་དངོས་པོ་གང་ཡིན་
རུང་རུལ་དཀའ།"
ཨ་མས་ཁྲེལ་དགོད་དང་བཅས་"ཁོན་ནེ་ཡིས་ནམ་རྒྱུན་བསམ་བློ་རྐྱང་རྐྱང་བཏང་ནས་
བསྡད་ཡོད་པ་རེད། དེ་ལས་ཅུང་གཉིད་བསྡད་ན་དགའ་ཡི་རེད། ཅེས་བཤད།
རོ་སི་ཤ་རོན་གྱིས་མིག་ཟུང་བཙུམས། ཨ་མ་གན་རྐྱལ་དུ་ལོག་སྟེ་ལག་པ་གཉིས་ཀ་
མགོ་འོག་ནས་བསྣོལ། ཁོ་མོས་ཨ་ཕྱིའི་དབུགས་སྒྲ་ལ་ཉན་ཞིང་། དེ་ནས་བུ་མོའི་དབུགས་
སྒྲ་ལ་ཉན། ཁོ་མོས་ལག་པ་གཅིག་གཡུགས་ནས་ཁོ་མོའི་དཔྲལ་བའི་ཐད་དུ་འཕུར་བཞིན་
པའི་སྦྲང་ནག་དེ་ཕར་བདས། ཞག་སྒར་འདི་མིག་ཟུང་ལོང་བར་བྱེད་པའི་ཉི་མའི་ཚ་ཟེར་
འོག་ཏུ་ཁུ་སིམ་མེར་གནས་མོད། འོན་ཀྱང་། འབུ་ཆ་ག་པའི་གཤོག་སྒྲ་དང་སྦྲང་ནག་གི་
ཟིར་སྒྲ་སོགས་ཚ་བའི་ཁྲོད་ཀྱི་རྩྭ་གསེབ་ཀྱི་འུར་སྒྲ་ཚང་མས་སྒར་གྱི་ལྷིང་འཇགས་གང་
ནུས་ཀྱིས་དཀྲོགས། ཨ་མས་དབུགས་རིང་ཞིག་བླངས་ཤིང་། དེ་ནས་གླལ་ཁ་བྱས་ནས་
མིག་ཟུང་བཙུམས། ཁོ་མོའི་གཉིད་མ་སད་ཀྱི་སྣང་བར་རྡོག་སྒྲ་ཞིག་ཇེ་ཉེ་ནས་ཇེ་ཉེར་
ཡོང་བཞིན་པ་ཐོས་མོད། འོན་ཀྱང་། ཁོ་མོ་དངོས་སུ་སད་དུ་འཇུག་མཁན་ནི་སྐྱེས་པ་
ཞིག་གི་སྐད་སྒྲ་རེད།
"ནང་དུ་སུ་ཡོད།”
ཨ་མ་མགྱོགས་པོར་ཀྲོང་ངེར་ལངས། གདོང་མདོག་སྨུག་པོར་གྱུར་པའི་སྐྱེས་པ་ཞིག་
གིས་མགོ་བོ་མདུན་དུ་གུག་ནས་ནང་དུ་བལྟས་འདུག ཁོའི་རྐང་པར་འཇུར་རྟ་གྱོན་
ཞིང་། ལུས་ལ་ས་མདོག་གི་དོར་མ་དང་དཔུང་རྟགས་ལྡན་པའི་ས་མདོག་གི་ནང་སྟོད་
ཅིག་གྱོན། དྲག་ཆས་ཆབ་མ་སོག་ཐག་མའི་སྟེང་ནས་དཀྲུམ་མདའ་ཞིག་དཔྱངས་འདུག་
ལ། ཁོའི་ནང་སྟོད་ཀྱི་བྲང་ཁ་གཡོན་མའི་ངོས་སུ་དངུལ་མདོག་གི་སྐར་མ་ཆེན་པོ་ཞིག་
སྦྱར་འདུག་ཅིང་། དམག་ཞྭ་རྩེ་རྡུམ་མ་ཞིག་མགོའི་ལྟག་ཕྱོགས་སུ་གོན། ཁོས་ཕྱར་གཡབ་
ཀྱི་སྟེང་དུ་ལག་པས་བརྡབས་པས། གྲིམ་པོར་འཐེན་ཡོད་པའི་ཕྱར་གཡབ་དེ་ནི་རྔ་རྒན་
ཞིག་དང་འདྲ་བར་འདར་འདར་དུ་རྡེབ།
ཁོས་ཡང་བསྐྱར་"ནང་དུ་སུ་ཡོད།" ཅེས་དྲིས།
ཨ་མས་“སྐུ་ཞབས། ཁྱོད་ལ་ཅི་ཞིག་མཁོ།” ཞེས་དྲིས།
ཁྱོད་ཀྱིས་བལྟས་ན་ང་ལ་ཅི་ཞིག་མཁོ་རྒྱུ་རེད། ངས་འདིའི་ནང་དུ་སུ་ཡོད་འདྲི་བཞིན་
ཡོད།"
"ཅི་རེད། འདིར་ང་ཚོ་གསུམ་པོ་ཡོད། ང་དང་ཨ་ཕྱི། ངའི་བུ་མོ།
“ ཁྱོད་ཚང་གི་སྐྱེས་པ་ཚོ་གང་དུ་ཡོད།
" ཅི་རེད། ཁོ་ཚོ་གཙང་པོའི་ཁ་རུ་ཁྲུས་རྒྱག་ཏུ་ཕྱིན་སོང་། ང་ཚོ་མདང་ནུབ་མཚན་
གང་པོར་ཡོང་བ་ཡིན།
ཁྱོད་ཚོ་གང་ནས་ཡོང་བ་ཡིན
"ཨོག་ལ་ཧོ་མ་མངའ་སྡེའི་ས་ལི་སོ་གྲོང་རྡལ་གྱི་ཉེ་འདབས་ནས་ཡོང་བ་ཡིན།”
"ཨུན། ཁྱོད་ཚོ་འདིར་སྡོད་མི་ཆོག
ང་ཚོ་དོ་ནུབ་ལམ་ལ་བུད་ནས་བྱེ་ཐང་བརྒལ་རྩིས་ཡོད། སྐུ་ཞབས།
"ཨུན། དེ་འདྲ་ཡིན་རྒྱུ་གལ་ཆེ། དེ་མ་གཏོགས་སང་ཉིན་ང་ཡོང་དུས་ཁྱོད་ཚོ་ད་དུང་
འདིར་ཡོད་ན། ངས་ཁྱོད་ཚོ་འཛིན་བཟུང་བྱེད་རྒྱུ་མ་གཏོགས་མེད། ང་ཚོས་ཁྱོད་ཚོ་སུ་
གཅིག་ཀྱང་འདི་གར་གཞིས་ཆགས་སུ་འཇུག་འདོད་མེད།
ཨ་མའི་གདོང་མདོག་ཁོང་ཁྲོས་ནག་པོར་གྱུར། ཁོ་མོ་དལ་མོར་ཡར་ལངས་ཤིང་། དེ་
ནས་ཐབ་ཆས་སྒམ་གྱི་ཁ་ཕྱེས། ཁོ་མོས་དེའི་ནང་ནས་ལྕགས་ཀྱི་ཚལ་སླང་དེ་ཕྱིར་བླངས་
ཡོང་ནས་སྐུ་ཞབས། ཁྱོད་ནི་བྲང་ཁར་དངུལ་དཀར་རྟགས་མ་ཅན་དང་ལག་ལ་མེ་མདའ་
དཀྲུམ་མདའ་ཅན་པོ་རེད། ང་ཡོང་སའི་ཡུལ་ལུང་དེ་འདྲ་ནས་ཁྱོད་ཀྱིས་སྐད་ཆ་བཤད་
དུས་སྐད་གདངས་དམའ་མོ་བྱེད་དགོས།” ཞེས་བཤད་ཅིང་། ཁོ་མོས་ལྕགས་སླང་བཟུང་
ནས་ཁོའི་ཉེ་སར་བཅར་བས། ཁོས་ཀྱང་དཀྲུམ་མདའ་ཁུག་མ་ལས་གློད། ཨ་མས་རྒྱོབས་
ཡ། བུད་མེད་ཅིག་ལ་འཇིགས་སྐུལ་བསླངས་ནས། གནམ་གྱིས་གཟིགས་ནས་དེ་རིང་ངེད་
ཚང་གི་སྐྱེས་པ་ཚོ་འདིར་མེད་པ་རེད། དེ་མིན་ཁོ་ཚོས་ཁྱོད་རང་དུམ་བུ་དུམ་བུར་གཏོང་
གི་རེད། ང་ཚོའི་ཡུལ་ལུང་ནས་རང་ཁ་རང་གིས་བདག་བྱེད་ཤེས་དགོས།” ཞེས་བཤད།
སྐྱེས་པ་དེ་གོམ་པ་གཉིས་ཕྱིར་ནུར་བྱས། “ཨུན། ད་ལྟ་ཁྱོད་རང་ཁྱོད་ཚོའི་ཡུལ་ལུང་
དུ་མེད། འདི་ནི་ཁ་ལི་ཧྥོར་ནེ་ཡ་མངའ་སྡེ་རེད། ང་ཚོས་ཨོག་ཁེ་སི་ལྟས་ངན་ཁྱོད་ཚོ་ང་
ཚོའི་ལུང་པ་ནས་གཞིས་ཆགས་སུ་འཇུག་འདོད་མེད།”
ཨ་མས་མདུན་ཕྱོགས་སུ་བཅར་མཚམས་བཞག ཁོ་མོའི་གདོང་པར་མགོ་འཐོམས་
པའི་ཉམས་ཤིག་བབས་ནས་སྐད་མགོ་དམའ་མོས་“ཨོག་ཁེ་སི་ཟེར་ན་ཅི་རེད། ཨོག་ཁེ་
སི།" ཞེས་བཤད།
"རེད་ཡ། ཨོག་ཁེ་སི་ཟེར་བ་ཡིན། གལ་སྲིད་སང་ཉིད་ཁྱོད་ཚོ་ད་དུང་འདི་གར་ཡོད་
ན། ངས་ཁྱོད་ཚོ་འཛིན་རྒྱུ་ཡིན།” ཁོ་རང་ཕར་འཁོར་ནས་རས་གུར་རྗེས་མ་དེའི་རྩར་སོང་
ནས་རས་སྟེང་དུ་རྡབ་རྡབ་བྱེད་བཞིན་ནང་དུ་སུ་ཡོད། ཅེས་དྲིས།
ཨ་མ་དལ་མོས་ཕྱར་གཡབ་ཀྱི་འོག་ཏུ་ཕྱིར་འཛུལ། ཁོ་མོས་ལྕགས་སླང་དེ་ཐབ་ཆས་
སྒམ་གྱི་ནང་དུ་ཕྱིར་བཅུག་རྗེས་དལ་མོས་སར་བསྡད། རོ་སི་ཤ་རོན་གྱིས་ཨ་མ་ལ་ལྐོག་ལྟ་
ཞིག་བྱས། ཁོ་མོས་ཨ་མའི་ངོ་གདོང་གི་གནོན་མི་ཐུབ་པའི་ཁྲོ་ཉམས་དེ་མཐོང་བ་ན་མིག་
བཙུམས་ནས་གཉིད་ཡོད་མདོག་བྱས།
ཕྱི་དྲོ་ཉི་མ་ཐུར་ལ་ཕྱོགས་བཞིན་ཡོད་ཀྱང་། ཉི་མའི་ཚ་གདུག་ཇེ་ཞན་དུ་གྱུར་པའི་
རྣམ་པ་ཙམ་ཡང་མི་འདུག ཋོམ་ལྕང་སྡོང་གི་འོག་ནས་གཉིད་སད་བྱུང་ལ། ཁོའི་ཁ་སྐམ་
ཞིང་གཟུགས་པོ་ཡོངས་རྫོགས་རྔུལ་ཆུས་རློན་པ་བྱས་འདུག ཁོའི་མགོ་བོས་ད་དུང་ཡང་
ངལ་གསོས་མ་འདང་བའི་རྣམ་འགྱུར་སྟོན། ཁོས་རྐང་པ་འདྲུད་བཞིན་འདྲུད་བཞིན་ཆུ་
འགྲམ་ཕྱོགས་སུ་མར་སོང་། ཁོས་གྱོན་གོས་རྣམས་སྦྲུལ་ལྤགས་བཞིན་དུ་བཤུས་རྗེས་ཆུ་
ནང་དུ་བརྒལ། ཁོའི་གཟུགས་པོ་ཆུ་ལ་དང་འཕྲད་པའི་སྐད་ཅིག་དེ་ཉིད་དུ་སྐོམ་པའི་
ཚོར་བ་དེ་ཡོངས་སུ་ཞི། ཁོ་རང་ཆུ་ཅུང་སྲབ་ས་ཞིག་ཏུ་ལོག་ནས་བསྡད་དེ་གཟུགས་པོ་
ཆུ་ངོས་སུ་གཡེང་དུ་བཅུག ཁོས་གྲུ་མོ་གཉིས་ཀ་བྱེ་མའི་ནང་དུ་བཙུགས་ནས་གཟུགས་
པོར་སྲ་བཟུང་ཞིང་། དེ་ནས་ཆུ་ངོས་སུ་ཡོམ་ཡོམ་དུ་གཡེང་བའི་རང་ཉིད་ཀྱི་རྐང་མཛུབ་
ཁག་ལ་ལྟད་མོར་བལྟས།
སྐམ་ཞིང་རིད་ལ་ཐལ་མདོག་བབས་པའི་གཞོན་ནུ་ཞིག་རི་དྭགས་ཤིག་དང་འདྲ་བར་
འདམ་རྩྭ་བརྒྱུད་ནས་ཚུར་འཇམ་ཅག་གེར་ཡོང་ནས་གྱོན་གོས་ཚང་མ་ཕུད། ཁོ་རང་གླ་
བྱི་ཞིག་དང་འདྲ་བར་ཆུ་ནང་དུ་ནུར་སོང་ལ། གླ་བྱི་ཞིག་དང་འདྲ་བར་ཆུ་ནང་ནས་ཕར་
སོང་། སྐབས་དེར་ཁོའི་མིག་དང་སྣ་གཉིས་ཁོ་ན་ཆུ་ངོས་སུ་མངོན། དེ་ནས་ཁོས་གློ་བུར་
དུ་ཋོམ་མཐོང་བྱུང་ལ། ཋོམ་གྱིས་ཁོ་ལ་ལྟད་མོར་བལྟས་ཡོད་པ་མཐོང་བས་ཁོས་རྩེད་
མཚམས་བཞག་ནས་ཡར་ལངས།
་ཁོམ་གྱིས་བདེ་མོ།” ཞེས་བཤད།
བདེ་...།
ཁྱོད་ཀྱིས་གླ་བྱི་རྩེ་བཞིན་པ་འདྲ།”
ཡིན། ངས་དེ་བརྩེས་པ་ཡིན དེ་ནས་ཁོ་དལ་མོས་ཆུ་འགྲམ་ཕྱོགས་སུ་ཕྱི་ནུར་བྱས་
ཤིང་། སྣང་དོགས་མེད་པའི་ཚུལ་གྱིས་ཕར་སོང་ནས་ཆུ་ཁ་རུ་བུད། དེ་ནས་གྱོན་གོས་ཚང་
མ་དཔུང་བར་དུ་བཙིར་ནས་ལྕང་སྡོང་གསེབ་ཏུ་ཕྱིར་འཛུལ་སོང་།
ཋོམ་གད་མོ་ཞིག་བགད་ཅིང་། དེ་ནས་ཁོས་རང་ཉིད་ཀྱི་མིང་ནས་འཚེར་སྐད་ཀྱིས་
འབོད་བཞིན་པ་ཐོས། མ། ཝ་ཡེ་ཁོམ ཁོ་ཆུ་ནང་ནས་ཡར་ལངས་ཏེ་སོ་བར་ནས་ཤུ་
སྒྲ་ཞིག་བཏོན། དེ་ནི་སྣེ་མོར་འགུག་ལྡན་པའི་ཤུ་སྒྲ་རྣ་ལ་གཟན་པ་ཞིག་རེད། དེ་ནས་ལྕང་
སྡོང་འགའ་རེ་འགུལ་བྱུང་ལ། རུ་ཐེ་དེ་གར་ལངས་ནས་ཁོ་ལ་བལྟས་ནས་འདུག
ཁོ་མོས་‘ཨ་མས་ཁྱོད་ཕྱིར་ཤོག་ཟེར། ཨ་མས་ཁྱོད་རང་ད་ལྟ་ཉིད་དུ་ཤོག་ཟེར།” ཞེས་
བཤད།
ཡ་ཡ།” ཁོ་ཡར་ལངས་ནས་ཆུ་ནང་བརྒྱུད་ནས་ཆུ་འགྲམ་དུ་སོང་། རུ་ཐེ་ཡིས་ཁོའི་
གཅེར་བུར་བུད་པའི་གཟུགས་པོ་ལ་ཡ་མཚན་པའི་རྣམ་འགྱུར་དང་བཅས་བལྟས།
ཥོམ་གྱིས་ཁོ་མོའི་མིག་གི་ལྟ་ཕྱོགས་མཐོང་ནས་“ད་ཕར་རྒྱུགས། སོང་།" ཞེས་བཤད་
པས་རུ་ཐེ་ཕར་བྲོས། ཁོམ་གྱིས་ཁོ་མོས་འགྲོ་ཞོར་དུ་ཝིན་ཧྥིལད་ལ་དཀྲོག་སྐད་དང་བཅས་
ཅི་ཞིག་ཤོད་བཞིན་པ་ཐོས། ཁོས་གྱོན་གོས་ཚ་པོ་དེ་རང་ཉིད་ཀྱི་བསིལ་ཞིང་རློན་པའི་
གཟུགས་པོའི་སྟེང་ཕྱིར་གྱོན་རྗེས། ལྕང་སྡོང་བརྒྱུད་ནས་དལ་མོས་རས་གུར་གྱི་ཕྱོགས་སུ་
ཕྱིར་སོང་།
ཨ་མས་ལྕང་མའི་ཡལ་ག་སྐམ་པོ་བཏུས་ནས་མེ་བུས་ནས་ཆུ་སླ་ང་གང་སྐོལ་བཞིན་
འདུག ཁོ་མོས་ཋོམ་མཐོང་བ་ན་སེམས་པ་བདེ་ལ་བབས་པའི་རྣམ་པ་བབས།
ཁོམ་གྱིས་གནད་དོན་ཅི་རེད།" ཅེས་དྲིས།
ཁོ་མོས་ང་རང་ཞེད་སྣང་སྐྱེས་སོང་། ད་སྔོན་འདི་གར་ཉེན་རྟོག་པ་ཞིག་སླེབས་སོང་
ལ། ཁོས་ང་ཚོ་འདི་གར་སྡོད་མི་ཆོག་ཟེར། ངས་ཁོས་ཁྱོད་ལ་གླེང་བསླངས་ཡོད་རྒྱུ་རེད་
བསམ་ནས་ཞེད་སོང་། གལ་སྲིད་ཁོས་ཁྱོད་ལ་གླེང་བསླངས་པ་ཡིན་ན། ཁྱོད་ཀྱིས་ཁོ་ཉེས་
རྡུང་གཏོང་གི་རེད་བསམ་ནས་ཞེད་སོང་།" ཞེས་བཤད།
་་ཁཱོམ་གྱིས་ངས་ཅིའི་ཕྱིར་ཉེན་རྟོག་པ་ཞིག་ཉེས་རྡུང་གཏོང་ངམ།" ཞེས་བཤད།
ཨ་མའི་གདོང་ལ་འཛུམ་ཞིག་བླངས། ཁོའི་སྐད་ཆ་བཤད་སྟངས་ཧ་ཅང་མི་
བཟང་། ཅུང་མིན་ན་ངས་ཀྱང་ཁོ་ལ་གཅིག་གཞུས་པ་ཡིན།"
ཥོམ་གྱིས་ཁོ་མོའི་དཔུང་པར་འཐམས་ནས་ངར་ཞིང་འཇམ་པོས་སྒུལ་སྒུལ་བཏང་
ཞིང་། དེ་ནས་གད་མོ་བགད། ཁོ་རང་ཐང་ལ་བསྡད་ནས་ད་དུང་ཡང་གད་མོ་བགད།
"དཀོན་མཆོག་མཁྱེན། ཨ་མ། ངས་ངོ་ཤེས་པའི་ཁྱོད་རང་དེ་འདྲའི་ཞི་ཞིང་དུལ་བ་ཞིག་
ཡིན་མོད། དེང་སང་ཁྱོད་ལ་ཅི་ཞིག་བྱུང་བ་ཡིན་ནམ།"
ཁོ་མོའི་གདོང་ལ་ནན་ཏན་གྱི་ཉམས་ཤིག་བབས། "ངས་ཀྱང་མི་ཤེས། ཋོམ།
"ཐོག་མར་ཁྱོད་ཀྱིས་འདེགས་ཆས་ཡུ་བ་ཞིག་བླངས་ནས་ང་ཚོའི་ཁ་གཏད་དུ་ལངས་
སོང་ལ། ད་ལྟ་ཁྱོད་ཀྱིས་ཉེན་རྟོག་པ་ཞིག་ཉེས་རྡུང་གཏོང་གྲབས་བྱས་པ་རེད།” ཁོ་རང་
སྐད་དམའ་མོས་དགོད་བཞིན་ལག་པ་བསྲིངས་ཡོང་ནས་ཨ་མའི་རྐང་པ་རྗེན་པའི་སྟེང་
དུ་རྡེབ་ཙམ་རྡེབ་ཙམ་བྱེད་བཞིན་”རྒན་མོ་འཚུབ་པོ་འདི།” ཞེས་བཤད།
མ།
ཅི་རེད
ཁོ་མོ་ཡུན་རིང་ཞིག་ལ་ཐེ་ཚོམ་ངང་ལུས། ཋོམ། ད་སྔོན་ཉེན་རྟོག་པ་དེས། ཁོས་ང་
ཚོར་ཨོག་ཁེ་སི་ཞེས་འབོད། ཉེན་རྟོག་པ་དེས། 'ང་ཚོས་ཨོག་ཁེ་སི་ལྟས་ངན་ཁྱོད་ཚོ་ང་
ཚོའི་ལུང་པ་ནས་གཞིས་ཆགས་སུ་འཇུག་འདོད་མེད།' ཅེས་ཟེར
ཁཱོམ་གྱིས་ཁོ་མོར་ཞིབ་ལྟ་ཞིག་བྱས་ཤིང་། ལག་པ་ད་དུང་ཡང་ཁོ་མོའི་རྐང་རྗེན་པའི་
ཐོག་ཏུ་བཞག་ནས་"མི་ཞིག་གིས་ང་ཚོར་དེའི་སྐོར་ལབ་བྱུང་། མི་དེས་ཁོ་ཚོས་སྐད་ཆ་དེ་
ཅི་འདྲ་བཤད་སྐོར་ང་ཚོར་བཤད་སོང་།" ཞེས་བཤད་ཅིང་། དེ་ནས་ཁོས་བསམ་བློ་ཞིག་
བཏང་རྗེས་“ཨ་མ། ཁྱོད་ཀྱིས་བལྟས་ན་ང་རང་མི་ངན་པ་ཞིག་རེད་དམ། བཙོན་དུ་བཅུག་
ནས་འཇོག་དགོས་པ་དེ་འདྲ་ཞིག་རེད་དམ།" ཞེས་བཤད།
ཁོ་མོས་“མ་རེད། གཞན་པས་ཁྱོད་ལ་སྙད་བཙལ་བ་རེད། མ་རེད། ཁྱོད་ཀྱིས་འདི་ཅིའི་
ཕྱིར་དྲིས་པ་ཡིན།” ཞེས་བཤད།
ངས་ཀྱང་མི་ཤེས། ཉེན་རྟོག་པ་དེའི་གདོང་ལ་དངོས་གནས་ཁུ་ཚུར་ཞིག་གཞུ་བསམ།
ཨ་མའི་གདོང་ལ་དགའ་སྤྲོའི་འཛུམ་ཤར། “ཁོ་ག་འདྲ་རྡུང་དགོས་ཁྱོད་ལ་དྲིས་ན་
འགྲིག་ཡོད་ས་རེད། དེ་མ་གཏོགས་ངས་ཅུང་མིན་ན་ལྕགས་སླང་གིས་གཞུས་པ་ཡིན།
"ཨ་མ། ཁོས་ང་ཚོ་འདིར་འདུག་མི་ཆོག་དོན་ཅི་རེད་ཟེར།
“ཁོས་ཨོག་ཁེ་སི་ཚོ་འདི་གར་གཞིས་ཆགས་སུ་འཇུག་འདོད་མེད་ཟེར་ལ། སང་ཉིན་
གལ་སྲིད་ང་ཚོ་སོང་མེད་ན། ཁོས་ང་ཚོ་འཛིན་བཟུང་བྱེད་རྒྱུ་ཡིན་ཟེར།
འོན་ཀྱང་། ང་ཚོས་འདི་ལྟར་ཉེན་རྟོག་པ་ཚོའི་བརྙས་བཅོས་འཁུར་མྱོང་མེད་ཨ།
ཨ་མས་“ངས་ཀྱང་ཁོ་ལ་དེ་ལྟར་བཤད་པ་ཡིན། ཁོས་ཟེར་ན་ང་ཚོ་ད་ལྟ་རང་ཡུལ་ན་
མེད་པར། ཁ་ལི་ཧྥོར་ནེ་ཡའི་ནང་དུ་ཡོད་ཅིང་། འདིར་ཁོ་ཚོས་ཅི་ཞིག་བྱེད་འདོད་ན་དེ་
བྱེད་ཆོག་ཟེར།" ཞེས་བཤད།
ཥོམ་གྱིས་དོགས་མི་བདེ་བའི་རྣམ་འགྱུར་དང་བཅས་" ཨ་མ། ངས་ཁྱོད་ལ་བཤད་རྒྱུ་
ཞིག་ཡོད། ནོ་ཡ། ཁོ་གཙང་པོའི་མར་ཕྱོགས་སུ་ཕྱིན་སོང་། ཁོ་ང་ཚོ་དང་མཉམ་དུ་ཡོང་
རྒྱུ་མ་རེད།” ཅེས་བཤད།
ཁོ་མོས་སྐད་ཆ་འདིའི་ནང་དོན་གོ་བར་དུས་ཡུན་ཡུད་ཙམ་འགོར། དེ་ནས་ཁོ་མོས་
སྐད་དམའ་མོས་"ཅིའི་ཕྱིར་ཡིན།” ཞེས་དྲིས།
"དེ་ངས་མི་ཤེས། ཁོས་ཁོ་རང་འགྲོ་དགོས་ཟེར། ཁོས་རང་ཉིད་འདི་གར་སྡོད་རྒྱུ་ཡིན་
ཟེར། སྐད་ཆ་འདི་ངས་ཁྱོད་ལ་ཤོད་རོགས་ཟེར།”
ཁོ་མོས་"ཁོས་ཟ་མ་ཇི་ལྟར་བཟའ་རྒྱུ་རེད།" ཞེས་དྲིས།
"དེ་ངས་མི་ཤེས། ཁོས་ཟེར་ན་ཉ་བཟུང་ནས་བཟའ་རྒྱུ་ཡིན་ཟེར།”
ཨ་མ་ཡུན་རིང་ཞིག་ལ་ཁུ་སིམ་མེར་བསྡད་ཅིང་། དེ་ནས་"ཁྱིམ་ཚང་འདི་ཁ་འཐོར་དུ་
འགྲོ་བཞིན་འདུག ད་ངས་ཅི་ཡང་ཧ་མི་གོ ད་ལྟ་ངས་བསམ་བློ་ཅི་ཡང་གཏོང་མི་ཐུབ་པ་
འདྲ། ངས་བསམ་བློ་མང་པོ་གཏོང་མི་ཐུབ། བསམ་བློ་གཏོང་ས་མང་དྲགས་སོང་།” ཞེས་
བཤད།
ཋོམ་གྱིས་ཁ་ནང་དུ་ཅི་ཡོང་ལྟར་ཁོ་ལ་གནད་དོན་ཡོད་རྒྱུ་མ་རེད། ཨ་མ། ཁོ་ནི་མི་ཡ་
མཚན་ཞིག་ཡིན།” ཞེས་བཤད།
ཨ་མའི་ཧོན་འཐོར་བའི་མིག་ཟུང་གིས་གཙང་པོའི་ཕྱོགས་སུ་བལྟས། 'ད་ལྟ་ངའི་ཀླད་
པའི་ནང་ལ་འཁོར་རྒྱུ་ཅི་ཡང་མི་འདུག
ཁྲོམ་གྱིས་བསྟར་བར་བསྒྲིགས་པའི་རས་གུར་ཚོར་བལྟས་པ་ན། རུ་ཐེ་དང་ཝིན་ཧྥིལད་
གཉིས་ཀ་གུར་ཞིག་གི་སྔུན་དུ་ལངས་ནས་གུར་ནང་གི་མི་ཞིག་དང་ལྷན་དུ་གཏམ་གླེང་
ཚུལ་མཐུན་ཞིག་བྱེད་བཞིན་པ་མཐོང་། རུ་ཐེ་ཡི་ལག་པས་རང་ཉིད་ཀྱི་སྨད་གོས་བཙིར་
ནས་འདུག་ལ། ཝིན་ཧྥིལད་ཀྱི་རྐང་མཛུབ་ཀྱིས་ས་ནང་དུ་བུ་ག་ཞིག་འབྲུ་བཞིན་འདུག
ཁཱོམ་གྱིས་ཝ་ཡེ། རུ་ཐེ།” ཞེས་བོས། ཁོ་མོས་ཡར་བལྟས་ནས་ཁོ་མཐོང་བ་ན་ཚུར་ཕྱོགས་
སུ་བརྒྱུགས་ཡོང་ལ། ཝིན་ཧྥིལད་ཀྱིས་ཁོ་མོའི་རྗེས་དེད་ནས་སླེབས། ཁོ་མོ་ཡར་སླེབས་པ་
ན་ཥོམ་གྱིས་ཁྱོད་སོང་ནས་བཟའ་མི་ཚོར་ཕྱིར་ཤོག་ཅེས་བོས་ཤོག ཁོ་ཚོ་མར་ཕྱོགས་ཀྱི་
ལྕང་སྡོང་གསེབ་ཏུ་ཉལ་ཡོད། ཁོ་ཚོ་བོས་ཤོག ཁྱོད། ཝིན་ཧྥིལད། ཁྱོད་སོང་ནས་ཝིལ་སོན་
ཚང་ལ་གྲ་སྒྲིག་བྱོས། ང་ཚོ་གང་སྔ་སྔས་ལམ་ལ་འབུད་རྒྱུ་ཡིན་ལོབ་ཅིག” ཅེས་བཤད་པ་
ན།བྱིས་པ་གཉིས་ཀ་དེ་ཐག་ཏུ་ཁ་ཕྱིར་འཁོར་ནས་རང་རང་ས་ནས་ཐད་ཀར་བརྒྱུགས་སོང་།
ཥོམ་གྱིས་"ཨ་མ། ཨ་ཕྱི་ག་འདྲ་འདུག" ཞེས་དྲིས།
"ཨུན། ཁོ་མོ་དེ་རིང་གཉིད་སོང་། ཁོ་མོ་ཅུང་ཇེ་དགར་སོང་ཡོད་དམ། ཁོ་མོ་ད་དུང་
ཡང་གཉིད་འདུག
"དེས་ན་འགྲིག་འདུག ང་ཚོར་ཕག་ཤ་ག་ཚོད་ལྷག་འདུག"
"མང་པོ་མི་འདུག ཤ་བུབས་བཞི་ཆ་གཅིག་ཙམ་མ་གཏོགས་ལྷག་མི་འདུག"
ང་ཚོས་ཟོ་བ་གཞན་པ་དེ་ཆུ་འཁྱེར་བྱེད་དུ་སྟོང་པར་བཟོ་དགོས་བྱུང༌། འགྲོ་དུས་ཆུ་
འཁྱེར་དགོས།' ཁོ་ཚོས་རུ་ཐེ་ཡིས་ལྕང་སྡོང་གསེབ་ཀྱི་སྐྱེས་པ་ཚོ་ལ་འབོད་བཞིན་པའི་
འཚེར་སྐད་དེ་གསལ་པོ་གོ་ཐུབ།
ཨ་མས་ལྕང་མའི་ཡལ་ག་འགའ་རེ་མེ་ནང་དུ་གཡུགས་པས། ཡལ་ག་དེ་དག་སླ་ང་
ནག་པོའི་མཐའ་རུ་ཚག་སྒྲ་དང་བཅས་འབར། ཁོ་མོས་“ངས་དཀོན་མཆོག་ལ་ང་ཚོར་
ངལ་གསོ་རེ་གནང་བའི་གསོལ་བ་འདེབས་བཞིན་ཡོད་ལ། ངས་སྟོན་པ་ཡེ་ཤུ་ལ་ང་ཚོ་
ཡུལ་ཁམས་སྐྱིད་པོ་ཞིག་ཏུ་ལྷོད་ལྷོད་ཀྱིས་ཉལ་རྒྱུ་འབྱུང་བའི་སྐྱབས་འཇུག་ཞུ་བཞིན་
ཡོད ཅེས་བཤད།
དགུང་གི་ཉི་མ་དེ་ནི་ཉི་འོད་ཀྱིས་ཚིག་པའི་ནུབ་ཕྱོགས་ཀྱི་རི་ཕྲན་ཐར་ཐོར་ཚོའི་
ཕྱོགས་སུ་ཇེ་དམའ་རུ་འགྲོ་བཞིན་གདའ། སྐབས་དེར་མེ་ཕུང་སྟེང་གི་སླ་ང་དེ་ལྷོག་ལྷོག་
ཏུ་ཁོལ། ཨ་མ་ཕྱར་གཡབ་ཀྱི་འོག་ཏུ་འཛུལ་ཏེ་ཞོག་ཁོག་པང་ཁེབས་གང་འཁྱེར་ཡོང་
ནས་ཆུ་ཁོལ་ནང་དུ་བླུགས་ངས་དཀོན་མཆོག་ལ་ང་ཚོར་གྱོན་གོས་རེ་འཁྲུད་པའི་ཁོམ་
ལོང་རེ་གནང་རོགས་ཞེས་གསོལ་བ་འདེབས་བཞིན་ཡོད། ང་ཚོ་འདི་ལྟར་བཙོག་པ་བྱས་
ནས་བསྡད་མྱོང་མེད། དེང་སང་ཞོག་ཁོག་མ་བཙོས་གོང་ལ་བཀྲུ་ཡང་ཐུབ་ཀྱི་ཡོད་པ་མ་
རེད། འདི་འདྲ་ཞིག་ཅིའི་ཕྱིར་ཡིན། དངོས་གནས་ང་ཚོའི་ཁོག་པའི་སྙིང་དེ་ཁ་ནང་ནས་
བྲུས་སོང་བ་རེད་དམ།
སྐྱེས་པ་ཚོ་ལྕང་སྡོང་གསེབ་ནས་ཚུར་བཤར་ནས་སླེབས་བྱུང་ལ། ཁོ་ཚོའི་མིག་ལ་ད་
དུང་ཡང་གཉིད་མདངས་བབས་ཡོད་ཅིང་། ཉིན་དཀར་ལ་གཉིད་པའི་རྐྱེན་གྱིས་གདོང་
པ་དམར་པོར་གྱུར་ནས་སྐྲངས་འདུག
ཨ་ཕས་ཅི་རེད ཅེས་བཤད།
ཋོམ་གྱིས་“ང་ཚོ་ད་ལྟ་འགྲོ་དགོས། ཉེན་རྟོག་པས་ང་ཚོ་འགྲོ་དགོས་ཟེར། ང་ཚོ་ཡང་
སྔ་ཙམ་ལ་ལམ་ལ་བུད་ན་དགའ་རྒྱུ་རེད། སྔ་ཙམ་ལ་སོང་ན་གཅིག་བྱས་ན་བྱེ་ཐང་འདི་
སྔ་ཙམ་ལ་བརྒལ་ཐུབ་སྲིད། ང་ཚོ་འགྲོ་ས་དེར་ད་དུང་ལེ་དབར་སུམ་བརྒྱ་ལྷག་ཡོད་པ་
རེད ཅེས་བཤད།
ཨ་ཕས་ངས་ང་ཚོ་འདི་གར་ངལ་གསོ་བྱེད་རྒྱུ་བྱས་ཡོད་བསམ་ཡོད།” ཅེས་བཤད།
ཥོམ་གྱིས་ཨུན། ང་ཚོ་ངལ་གསོ་བྱེད་མི་རུང་། ང་ཚོ་འགྲོ་དགོས། ནོ་ཡ་འགྲོ་རྒྱུ་མ་རེད།
ཁོ་རང་གཙང་པོའི་མར་ཕྱོགས་སུ་རྐང་ཐང་དུ་ཕྱིན་སོང་། ཞེས་བཤད།
འགྲོ་རྒྱུ་མིན་ཟེར་རམ། ཁོ་ལ་གདོན་འདྲེ་ཅི་ཞིག་ཞུགས་པ་རེད།” དེ་ནས་ཨ་ཕས་
རང་སྐྱོན་ངོས་ཟིན། ཁོས་འུ་ཐུག་པའི་རྣམ་པ་དང་བཅས་“དེ་ངའི་སྐྱོན་ཡིན། བུ་འདི་འདི་
འདྲ་ཞིག་ཡིན་པ་ནི་ངའི་སྐྱོན་ཡིན།" ཞེས་བཤད།
"དེ་ག་ལ་ཡིན།”
ཨ་ཕས་“ད་ངས་དེའི་སྐོར་ལ་གླེང་མོལ་བྱེད་འདོད་མི་འདུག དེའི་སྐོར་གླེང་ཐབས་མི་
འདུག དེ་ངའི་སྐྱོན་ཡིན ཞེས་བཤད།
ཋོམ་གྱིས་གང་ལྟར་ང་ཚོ་འགྲོ་དགོས།” ཞེས་བཤད།
ཝིལ་སོན་གྱིས་མཇུག་མཐའི་གྱེས་ཚིག་འགའ་རེ་ཤོད་ཆེད་དུ་ཚུར་ཉེ་སར་ཡོང་ནས་
གཉེན་ཉེ་ཚོ། ང་ཚོ་འགྲོ་མི་ཐུབ། ས་རེ་རྦད་དེ་ཐང་ཆད་འདུག་པས་ཁོ་མོས་ཅུང་ངལ་
གསོ་བྱེད་དགོས། ཁོ་མོ་འདི་ལྟར་བྱེ་ཐང་གི་ཕ་རོལ་དུ་གསོན་པོར་སླེབས་ཐུབ་རྒྱུ་མ་རེད།
ཅེས་བཤད།
ཁོའི་སྐད་ཆ་དེ་ཐོས་པ་ན་ཚང་མ་ཡུད་ཙམ་ལ་འཇམ་ཅག་གེར་གྱུར། དེ་ནས་ཁཱོ མ་གྱིས་
ཉེན་རྟོག་པས་སང་ཉིན་ང་ཚོ་ད་དུང་འདིར་ཡོད་ན། ཚང་མ་འཛིན་བཟུང་བྱེད་རྒྱུ་ཡིན་
ཟེར།” ཞེས་བཤད།
ཝིལ་སོན་གྱིས་མགོ་བོ་གཡུག་གཡུག་བྱས། ཁོའི་མིག་ཟུང་སེམས་ཁྲལ་གྱིས་གང་
འདུག་ལ། ཁོའི་ཤ་མདོག་ནག་པོ་ལས་སྐྱ་མདངས་ཤིག་ཀྱང་མངོན། ‘འཛིན་ན་འཛིན་དུ་
ཆུག ས་རེ་འདི་ལྟར་འགྲོ་མི་ཐུབ། གལ་སྲིད་ཁོ་ཚོས་ང་ཚོ་བཙོན་དུ་འཇུག་རྒྱུ་ཡིན་ཟེར་ན།
ཁོ་ཚོར་འཇུག་ཏུ་ཆུག ཁོ་མོས་ངལ་གསོ་བརྒྱབ་ནས་ལུས་སྟོབས་སོས་སུ་འཇུག་དགོས།
ཨ་ཕས་"དེས་ན་ང་ཚོས་སྒུག་ནས་ཚང་མ་མཉམ་དུ་འགྲོ་རྒྱུ་བྱས་ན་བཟང་རྒྱུ་རེད།”
ཅེས་བཤད།
ཝིལ་སོན་གྱིས་“དེ་མི་དགོས། ཁྱོད་ཚང་གིས་ངེད་ཚང་ལ་འདི་འདྲའི་ཡག་པོ་དང་
བྱམས་པོ་བྱས་སོང་། འོན་ཀྱང་། ཁྱོད་ཚོ་སྡོད་མི་རུང་། ཁྱོད་ཚོ་སོང་ནས་ལས་ཀ་བཙལ་
ནས་སྒོར་མོ་འཚོལ་དགོས། ང་ཚོས་ཁྱོད་ཚོ་དལ་འགོར་གཏོང་རྒྱུ་མིན།” ཞེས་བཤད།
ཨ་ཕས་ཚོར་བ་དྲག་པོས་"འོན་ཀྱང་། ཁྱོད་ཚོ་འདི་གར་འདུག་པར་བཟའ་བཏུང་ཅི་
ཡང་ལྷག་མི་འདུག་ཨ།"ཞེས་བཤད།
ཝིལ་སོན་གྱི་གདོང་ལ་འཛུམ་ཞིག་ཤར།"ཐོག་མར་ཁྱོད་ཚོས་ང་ཚོ་ཁྱིམ་མིའི་ནང་དུ་
ལེན་དུས་ནས་བཟུང་ང་ཚོར་ཅི་ཡང་མེད། དེར་ཁྱོད་ཀྱིས་ཁ་ཡ་བྱེད་མི་དགོས། ངའི་རང་
ཤེད་ཚ་བའི་གཤིས་ཀ་དེ་སྒོར་འབུད་དུ་མ་འཇུག ཁྱོད་ཚོ་སོང་མ་གཏོགས་ང་རང་རང་
ཤེད་ཚ་བོར་གྱུར་ནས་ཁོང་ཁྲོ་ལངས་ངེས།”
ཨ་མས་ཨ་ཕ་རས་གུར་གྱི་ཟུར་ཞིག་ཏུ་ལོགས་སུ་བོས་ནས་སྐད་མགོ་དམའ་མོས་ཅི་
ཞིག་བཤད།
ཝིལ་སོན་ཚུར་ཁ་སེ་ལ་ཁ་འཁོར། “ས་རེ་ཡིས་ཁྱོད་རང་མོའི་སར་གཅིག་ཤོག་དང་
ཟེར།"
ཆོས་དཔོན་གྱིས་"ལོས་ཡིན།” ཞེས་བཤད་རྗེས། ཝིལ་སོན་ཚང་གི་སྐྱ་མདོག་བབས་
པའི་རས་གུར་ཆུང་ཆུང་གི་ཕྱོགས་སུ་སོང་། ཁོས་སྒོ་ཕྱར་ཕྱེས་ནས་ནང་དུ་འཛུལ། གུར་
ནང་དུ་ནག་ཐིབ་ཡིན་ལ་ཚ་བ་ཆེ། མལ་གདན་ས་ངོས་སུ་བཏིངས་འདུག་ལ། ཡོ་ཆས་
ཚང་མ་ད་ནངས་ཞོགས་པ་རླངས་འཁོར་སྟེང་ནས་ཇི་ལྟར་ཕབ་ན་དེ་ལྟར་གང་ས་གང་དུ་
བཀྲམས་འདུག ས་རེ་མལ་གདན་སྟེང་དུ་ཉལ་ནས་འདུག་ཅིང་། ཁོ་མོའི་མིག་ཟུང་ཁ་
ཞེང་ཆེ་ལ་བཀྲག་མདངས་ལྡན། ཁོ་རང་དེ་གར་ལངས་ནས་ཁོ་མོར་མར་བལྟས་ཤིང་། ཁོའི་
མགོ་བོ་ཆེན་པོ་དེ་མར་སྒུར་བའི་སྐབས་སུ་རྒྱུས་པས་གང་བའི་སྐེ་ཡི་ཤ་གནད་དེ་མཇིང་
པའི་ཕར་ཚུར་གཉིས་སུ་དམ་པོས་འཐེན། ཁོས་མགོ་ཡི་ཞྭ་མོ་ཕུད་ནས་ལག་ཏུ་བཟུང་།
ཁོ་མོས་“ངའི་ཁྱོ་གས་ང་ཚོ་འགྲོ་ཐུབ་རྒྱུ་མ་རེད་ཟེར་རམ།” ཞེས་བཤད།
"ཁོས་དེ་ཟེར།
ཁོ་མོའི་སྙན་ཞིང་འཇམ་པའི་སྐད་ངག་གིས་མུ་མཐུད་དུ་ང་ལ་འགྲོ་འདུན་ཆེ། ངས་ང་
རང་ཉིད་གསོན་པོར་ཕར་ཕྱོགས་སུ་སླེབས་མི་ཐུབ་པ་ཤེས་ཀྱི་ཡོད། འོན་ཀྱང་། མ་མཐའ་
ཡང་ཁོ་རང་ཕ་རོལ་ཏུ་འབྱོར་ཐུབ་རྒྱུ་རེད། ངའི་གནས་ཚུལ་ཁོས་མི་ཤེས། ཁོས་ང་དྲག་
སྐྱེད་འབྱུང་གི་རེད་བསམ་གྱི་ཡོད་པ་རེད། ཁོས་ཧ་གོ་ཡི་མ་རེད།” ཅེས་བཤད།
" ཁོས་རང་ཉིད་འགྲོ་རྒྱུ་མིན་ཟེར།”
ཁོ་མོས་‘དེ་ངས་ཤེས། ཁོ་རང་ཨུ་ཚུགས་ཚ་བོ་ཡོད་པ་རེད། ངས་ཁྱོད་རང་འདིར་བོས་
ནས་གསོལ་འདེབས་ཤིག་གསུང་དུ་འཇུག་འདོད་པ་ཡིན།” ཞེས་བཤད།
ཁོས་སྐད་ངག་འཇམ་པོས་“ང་རང་ཆོས་དཔོན་མིན། ངའི་གསོལ་འདེབས་ལ་ནུས་པ་
ཅི་ཡང་ཡོད་རྒྱུ་མ་རེད།” ཅེས་བཤད།
ཁོ་མོས་རང་ཉིད་ཀྱི་མཆུ་སྒྲོས་རློན་པ་བྱས་‘བགྲེས་སོང་ཁོང་གྲོངས་སྐབས་ང་ཡང་དེ་
གར་ཡོད། དེ་དུས་ཁྱོད་ཀྱིས་གསོལ་འདེབས་ཤིག་གསུངས་སོང་ཨ།”
" དེ་གསོལ་འདེབས་མ་རེད།
ཁོ་མོས་གསོལ་འདེབས་རེད ཅེས་བཤད།
"དེ་ཆོས་དཔོན་གྱི་གསོལ་འདེབས་མ་རེད།"
འོན་ཀྱང་། དེ་གསོལ་འདེབས་ཡག་པོ་ཞིག་རེད། ངས་ཁྱོད་ཀྱིས་ངའི་དོན་དུའང་
གསོལ་འདེབས་དེ་འདྲ་ཞིག་གསུང་ན་འདོད།
"ངས་གསོལ་བ་ཅི་ཞིག་འདེབས་དགོས་མི་ཤེས།
ཁོ་མོས་སྐར་མ་གཅིག་ཙམ་རིང་ལ་མིག་ཟུང་བཙུམས་ནས་བསྡད་ཅིང་། དེ་ནས་ཡང་
བསྐྱར་ཕྱིར་ཕྱེས་"དེས་ན་ཁྱོད་ཀྱིས་སེམས་ནང་ནས་གཅིག་གསུང་དང་འགྲིག་གི་རེད།
ཚིག་འབྲུ་དེ་འདྲ་མ་བཏོན་ཡང་ཆོག སྐྱོན་མེད།
ཁ་སེ་ཡིས་ང་ལ་དཀོན་མཆོག་མེད ཅེས་བཤད།
"ཁྱོད་ལ་དཀོན་མཆོག་ཡོད་པ་རེད། ཁྱོད་ཀྱིས་ཁོང་གང་འདྲ་ཞིག་ཡིན་མིན་ཤེས་ཀྱང་
ཆོག་ལ་མི་ཤེས་ཀྱང་རུང་། ཆོས་དཔོན་མགོ་བོ་མར་སྒུར་ཞིང་། ཁོ་མོས་བློ་བདེ་བའི་རྣམ་
འགྱུར་གྱིས་ཁོ་བོར་བལྟས། ཁོས་མགོ་བོ་ཡར་བཀྱགས་དུས་ཁོ་མོའི་གདོང་ལ་དབུགས་
དབྱུང་བའི་སྣང་བ་ཞིག་ཤར་ནས་“དེ་ཡག་པོ་བྱུང་སོང་། དེ་ནི་ཏག་ཏག་ང་ལ་དགོས་པ་དེ་
ཡིན། མི་ཞིག་དང་ཁ་ཐག་ཉེ་པོས་གསོལ་འདེབས་གསུང་རྒྱུ་དེ།" ཞེས་བཤད།
ཁོས་རང་ཉིད་གཉིད་ལས་སློང་བ་ལྟར་མགོ་བོ་གཡུག་གཡུག་བྱེད་བཞིན་གནས་
ལུགས་འདི་ངས་རྟོགས་མི་ཐུབ།” ཅེས་བཤད།
ཁོ་མོས་"ཤེས་ཡོད་པ་རེད། གནས་ལུགས་དེ་ཁྱོད་ཀྱིས་ཤེས་ཡོད་པ་རེད། མ་རེད་དམ།”
ཞེས་ལན་བཏབ།
ཆོས་དཔོན་གྱིས་"ངས་ཤེས། ངས་དེ་འདྲ་ཞིག་ཡོད་པ་ཤེས། འོན་ཀྱང་། ངས་དེའི་གནས་
ལུགས་མི་རྟོགས། གཅིག་བྱས་ན་ཁྱོད་ཚོ་ཉིན་ཤས་རིང་ངལ་གསོ་བརྒྱབ་རྗེས་དེ་ནས་ཡོང་
ན་བཟང་རྒྱུ་རེད ཅེས་བཤད།
ཁོ་མོས་རང་ཉིད་ཀྱི་མགོ་བོ་དལ་མོས་འཕྲེད་དུ་གཡུགས། ང་ནི་པགས་པས་བཏུམ་
པའི་ན་ཟུག་གི་རྐྱལ་བ་ཞིག་ཡིན། ནད་འདི་ཅི་ཞིག་ཡིན་པ་ངས་ཤེས་ཀྱང་ཁོ་ལ་བཤད་མི་
འདོད། བཤད་ན་ཁོ་རང་སེམས་པ་ཧ་ཅང་སྡུག་རྒྱུ་རེད། བཤད་པའི་དབང་དུ་བཏང་རུང་
གང་ལྟར་ཅི་ཞིག་བྱེད་དགོས་ཁོས་ཀྱང་ཤེས་རྒྱུ་མ་རེད། མཚན་མོ་ཞིག་ལ་ཁོ་རང་གཉིད་ཀྱི་
གཏིང་དུ་ཡོད་དུས་ཤིག་ལ་ང་རང་ཁ་བྲལ་བ་ཡིན་ན། ཕྱི་ཉིན་ཁོ་རང་སད་དུས་དེ་འདྲའི་
བཟོད་དཀའ་བ་ཞིག་མིན་ཤས་ཆེ།"
" ཁྱོད་ཀྱིས་ང་ཁྱོད་ཚོ་དང་མཉམ་དུ་བསྡད་ནས་མ་སོང་ན་འདོད་དམ།
ཁོ་མོས་མིན། མིན། ང་རང་བུ་མོ་ཆུང་ཆུང་ཞིག་ཡིན་དུས་རྒྱུན་དུ་གླུ་གཞས་ལེན་རྒྱུར་
3དགའ་ལ། ང་ཚོའི་ཡུལ་མི་ཚོས་ངའི་གླུ་ནི་ཇེན་ནེ་ལིནད་ལགས་ཀྱི་གླུ་གཞས་ལྟར་སྙན་
ཟེར། ངས་གླུ་དབྱངས་ལེན་སྐབས་ཡུལ་མི་ཚོ་ཚུར་ཡོང་ནས་ཉན་སྲོལ་ཡོད་ལ། ཁོ་ཚོ་ངའི་
མཐའ་རུ་ལངས་ནས་ངས་དབུས་སུ་གླུ་གཞས་ལེན་སྐབས། ང་དང་ཁོ་ཚོ་ངོ་བོ་གཅིག་ཏུ་
འདྲེས་ཡོད་ལ། འདི་ནི་བློ་ཡུལ་ལའང་འཆར་དཀའ་བའི་འབྲེལ་བ་ཞིག་ཡིན། ངས་དུས་
བཟང་དེ་ནི་ཡང་དང་ཡང་དུ་རྗེས་དྲན་བྱེད་བཞིན་ཡོད། ཡུལ་མི་ཚོ་དེ་གར་ལངས་ནས་ང་
རང་གིས་གླུ་གཞས་ལེན་པའི་དུས་སྐབས་དེ་ལྟ་བུའི་སྤྲོ་སྣང་དང་། དེ་ལྟ་བུའི་ཕན་ཚུན་གྱི་
འབྲེལ་ཐག་ཟབ་མོ་དེ་དེང་སང་མཐོང་རྒྱུ་ཉུང་ཉུང་རེད། སྐབས་དེར། གཅིག་བྱས་ན་རང་
ཉིད་ལ་གར་སྟེགས་སྟེང་ནས་གླུ་གཞས་ལེན་རྒྱུའི་གོ་སྐབས་ཤིག་ཐོབ་སྲིད་བསམ་མྱོང་མོད།
འོན་ཀྱང་། གོ་སྐབས་དེ་འདྲ་ཞིག་ནམ་ཡང་མ་སླེབས། འོན་ཀྱང་། ང་ལ་འགྱོད་པ་ཅི་
ཡང་མེད། དེ་དུས་ང་དང་ཡུལ་མི་ཚོའི་བར་དུ་བར་ཐག་སྤུ་ཉག་ཙམ་ཡང་མེད། ཁྱོད་ལ་
གསོལ་འདེབས་གསུང་འཇུག་དོན་ཡང་འདིའི་རྐྱེན་གྱིས་ཡིན། ངས་སྐབས་དེ་དུས་ལྟ་བུའི་
ཕན་ཚུན་བར་གྱི་བར་ཐག་ཉེ་པོ་དེ་ཡང་བསྐྱར་ཐེངས་གཅིག་ཉམས་སུ་མྱོང་འདོད་པ་ཡིན།
འདི་གཉིས་ཀ་བྱེད་ལས་ཀྱི་ཐོག་ནས་བཤད་ན་གཅིག་མཚུངས་རེད། གླུ་གཞས་ལེན་པ་
དང་གསོལ་འདེབས་གསུང་བ་གཉིས་ཀའི་བྱེད་ལས་གཅིག་རེད། ཁྱོད་ཀྱིས་ངའི་གླུ་གཞས་
ལ་ཐེངས་ཤིག་ཉན་རྒྱུ་བྱུང་ན་ཨང་ཞེས་བཤད།
ཁོས་ཁོ་མོར་མར་བལྟས་ཤིང་། ཁོ་མོའི་མིག་ཟུང་དུ་བལྟས་ནས་བདེ་མོ།” ཞེས་བཤད།
ཁོ་མོས་དལ་མོས་མགོ་བོ་རྒྱབ་མདུན་དུ་གཡུག་གཡུག་བྱས་ཤིང་། མཆུ་སྒྲོས་དམ་པོར་
བསྡམས། ཆོས་དཔོན་ནི་ནག་ཐིབ་ཐིབ་ཀྱི་རས་གུར་ལས་བུད་ནས་མིག་ལ་གཟན་པའི་
དཀར་འོད་ཁྲོད་དུ་སོང་།
སྐྱེས་པ་ཚོས་དོས་འཁོར་སྟེང་དུ་ཅ་དངོས་རྩིག་བཞིན་འདུག ཨ་ཁུ་ཇོན་དོས་འཁོར་
གྱི་སྟེང་དུ་བུད་འདུག་ཅིང་། གཞན་པ་ཚོས་ཅ་ལག་རྣམས་ཁོ་ལ་ཡར་བསྲིངས། ཁོས་ཅ་
དངོས་རྣམས་གཟབ་ནན་གྱིས་བརྩེགས་ནས་སྟེང་ངོས་སྙོམས་པོ་བཟོས། ཨ་མས་ཟོ་བའི་
ནང་གི་ཚྭ་སྙལ་ཕག་ཤ་ལྷག་མ་དེ་སླ་ངའི་ནང་དུ་བླངས་ཤིང་། དེ་ནས་ཋོམ་དང་ཨལ་
ཁོ་གཉིས་ཀྱིས་ཟོ་བ་ཆུང་ཆུང་གཉིས་ཀ་གཙང་འགྲམ་དུ་འཁྱེར་ནས་ཆུ་བཤལ་བཏང་།
ཚོས་ཟོ་བ་དེ་གཉིས་ཀ་དོས་འཁོར་གྱི་རྐང་གདན་སྟེང་དུ་བསྡམས་རྗེས་ཆུ་ཟེའུ་ནང་དུ་
ཆུ་འཁྱེར་ནས་ཟོ་བའི་ནང་དུ་བླུགས། དེ་ནས་དེ་དག་གི་ཁ་ནི་རས་ཡུག་གིས་བསྡམས་
ཏེ་ཟོ་ཁ་ནས་ཆུ་མི་བཤོ་བ་བྱས། ད་ལྟ་ཁོ་ཚང་གི་ཕྱར་གཡབ་དང་ཨ་ཕྱིའི་མལ་གདན་མ་
གཏོགས་ཅ་དངོས་གཞན་པ་ཚང་མ་སྟེང་དུ་བརྩིགས་ཟིན།
ཥོམ་གྱིས་ཁལ་འདི་འདི་འདྲ་ལྕི་བས་འཁོར་རྙིང་འདིའི་མགོ་བོ་འབར་གྲབས་བྱེད་རྒྱུ་
རེད། ཆུ་མང་པོ་ཞིག་འཁྱེར་དགོས།” ཞེས་བཤད།
ཨ་མས་ཞོག་ཁོག་བཙོས་མ་རྣམས་ཚང་མར་ལག་བརྒྱུད་ཀྱིས་སྤྲད་ཅིང་། གུར་ནང་
ནས་ཞོག་ཁོག་རྩྭ་ཕད་ཕྱེད་ཙམ་པ་ཞིག་འཁྱེར་ཡོང་ནས་ནང་དུ་ཕག་ཤ་བཙངས་ཡོད་
པའི་སླ་ང་དང་ལྷན་དུ་བཞག བཟའ་མི་ཚོས་ལངས་ནས་ཟོས་ཤིང་། ཁོ་ཚོས་རྐང་པ་ཕར་
སྤོ་ཚུར་སྤོ་བྱེད་ཞོར་ལག་གི་ཞོག་ཁོག་གྲང་མོར་མ་གྱུར་པར་དུ་ལག་པ་གཉིས་ཀའི་བར་
དུ་ཕར་འཕེན་ཚུར་འཕེན་བྱས།
ཨ་མ་ཝིལ་སོན་ཚང་གི་གུར་ནང་དུ་སོང་ནས་དེ་གར་སྐར་མ་བཅུ་ཙམ་ལ་བསྡད་
ཅིང་། དེ་ནས་ཁུ་སིམ་པོས་སྒོ་ཁར་ཕྱིར་བུད་དེ་ཡ། ད་འགྲོ་རན།" ཞེས་བཤད།
སྐྱེས་པ་ཚོ་ཕྱར་གཡབ་ཀྱི་འོག་ཏུ་འཛུལ། ཨ་ཕྱི་ཕྱར་གཡབ་ཀྱི་འོག་ཏུ་ད་དུང་ཡང་
ཁ་གདངས་ནས་གཉིད་འདུག ཁོ་ཚོས་མལ་གདན་ཧྲིལ་པོ་ལྷོད་ལྷོད་ཀྱིས་ཡར་བཀྱགས་
ནས་དོས་འཁོར་གྱི་སྟེང་དུ་བསྲིངས། ཨ་ཕྱི་ཡིས་ཁོ་མོའི་སྐམ་ཞིང་རིད་པའི་རྐང་པ་
ཡར་བསྐུམས་སོང་ལ། གཉིད་ཀྱི་ཀློང་ནས་སྨིན་མ་ཞིག་བསྡུས་སོང་མོད། འོན་ཀྱང་། ཁོ་
མོ་གཉིད་མ་སད།
ཨ་ཁུ་ཇོན་དང་ཨ་ཕ་གཉིས་ཀྱིས་རས་ཡུག་དེ་འཕྲེད་རྒྱུག་ཅིག་གི་སྟེང་དུ་བསྡམས་
ནས། དོས་ཁལ་སྟེང་དུ་རས་གུར་ཆུང་ཆུང་ཞིག་ཕུབ་ཅིང་། དེའི་སྣེ་མོ་ཚང་མ་འགྲམ་
སྐྱོར་སྟེང་དུ་མར་འཐེན། ད་ལྟ་ཁོ་ཚོ་ཚང་མ་གྲ་སྒྲིག་རེད། ཨ་ཕས་རང་ཉིད་ཀྱི་སྒོར་ཁུག་
བླངས་ནས་ལྟེབས་ཆག་ཐེབས་པའི་ཤོག་སྒོར་གཉིས་ཕྱིར་ཕྱུང་། ཁོ་ཝིལ་སོན་གྱི་འགྲམ་
དུ་སོང་ནས་ཤོག་སྒོར་དེ་དག་ཁོ་ལ་བསྲིངས་ནས་“འདི་ང་ཚོས་ཁྱོད་ཚང་ལ་སྦྱིན་འདོད།
ཞེས་བཤད་ཅིང་། དེ་ནས་ཕར་ཕྱོགས་ཀྱི་ཕག་ཤ་དང་ཞོག་ཁོག་རྩྭ་ཕད་སྟོན་བཞིན་ད་
དུང་དེ་ཚོ།" ཞེས་བཤད།
ཝིལ་སོན་གྱིས་མགོ་བོ་དུད་ནས་གཡུག་གཡུག་བྱེད་བཞིན་མིན། དེ་ངས་ལེན་རྒྱུ་མིན།
ཁྱོད་ཚོར་ཡང་མང་པོ་ཞིག་ལྷག་མེད།" ཅེས་བཤད།
ཨ་ཕས་ཕར་ཕྱོགས་སུ་སླེབས་པའི་བར་དུ་འདང་ངེས་ཤིག་ཡོད། ང་ཚོས་ཚང་མ་
བསྐྱུར་མེད། ང་ཚོ་ཕར་ཕྱོགས་སུ་སླེབས་ཚེ་ལས་ཀ་ལས་ཆོག” ཅེས་བཤད།
ཝིལ་སོན་གྱིས་དེ་ངས་ལེན་རྒྱུ་མིན། ཁྱོད་ཀྱིས་ངེས་པར་དུ་ལེན་དགོས་ཟེར་ན་ང་ནི་
རླུང་ལང་རྒྱུ་ཡིན། ཞེས་བཤད།
ཨ་མས་ཨ་ཕའི་ལག་གི་ཤོག་སྒོར་གཉིས་པོ་བླངས་ནས་གྲ་དག་མོས་བལྟབས་ཏེ་ཐང་
ལ་བཞག་ཅིང་།དེའི་སྟེང་དུ་ཕག་ཤའི་སླ་ངས་མནན་ནས་བཞག་རྗེས། "དེས་ན་འདི་ནས་
འཇོག་རྒྱུ་བྱ། གལ་སྲིད་ཁྱོད་ཀྱིས་མི་འཁྱེར་ན་གཞན་ཞིག་གིས་འཁྱེར་འགྲོ་རྒྱུ་རེད།" ཅེས་
བཤད། ཝིལ་སོན་གྱིས་མགོ་བོ་མུ་མཐུད་དུ་དུད་ནས་ཁ་ཕར་འཁོར་ཏེ་རང་ཉིད་ཀྱི་གུར་
ནང་དུ་ཕྱིར་ཕྱིན། ཁོ་རང་གུར་ནང་དུ་ཕྱིར་འཛུལ་རྗེས་སྒོ་ཕྱར་མར་ཕབ།
བཟའ་མི་ཚོས་ཡུད་ཙམ་ལ་སྒུག་ཅིང་།དེ་ནས་ཋོམ་གྱིས་ང་ཚོ་འགྲོ་རན། ངས་བལྟས་
ན་ད་ལྟ་ཆུ་ཚོད་བཞི་པར་སླེབས་ཀྱི་ཡོད་རྒྱུ་རེད།” ཅེས་བཤད།
བཟའ་མི་ཚང་མ་དོས་འཁོར་ཐོག་ཏུ་བབས་ཤིང་། ཨ་མ་ཨ་ཕྱིའི་འགྲམ་དུ་བབས། ཋོམ་
དང་ཨལ། ཨ་ཕ་བཅས་མགོ་སྒམ་ནང་གི་འདུག་སྟེགས་སྟེང་དུ་བསྡད་ཅིང༌། ཝིན་ཧྥིལད་
ཨ་ཕའི་པང་བར་བསྡད། ཁོན་ནེ་དང་རོ་སི་ཤ་རོན་གཉིས་ཀྱིས་མགོ་སྒམ་དང་རྒྱབ་གཏད་
ནས་བྱ་ཚང་ལྟ་བུ་ཞིག་བསྐྱིལ། ཆོས་དཔོན་དང་ཨ་ཁུ་ཇོན། རུ་ཐེ་བཅས་དོས་ཕུང་གི་སྟེང་
དུ་ཕར་འགྱེལ་ཚུར་འགྱེལ་བྱས་ནས་བསྡད།
ཨ་ཕས་བདེ་མོ། སྐུ་ཞབས་ཝིལ་སོན། ལྕམ་ཝིལ་སོན ཞེས་བཤད་མོད། འོན་
ཀྱང་། ཕར་ཕྱོགས་ཀྱི་རས་གུར་ལས་ཨ་ལན་ཞིག་མ་སླེབས། ཋོམ་གྱིས་རླངས་འཁོར་གྱི་
མེ་ཁ་གསོས་རྗེས་དོས་འཁོར་དེ་འགུལ་འགུལ་བྱེད་བཞིན་དལ་མོས་སོང་། དེ་ལྟར་ཁོ་ཚོ་
རི་བོ་ནེ་ཌལ་སི་དང་གཞུང་ལམ་ཆེན་མོའི་ཕྱོགས་སུ་ཡར་འགོ་བཞིན་པའི་སྐབས་སུ་ཨ་
ཕས་ཕྱིར་བལྟས་ཤིག་བྱས། ཝིལ་སོན་ཁོ་ཚང་གི་གུར་སྒོ་རུ་ལངས་ནས་ཁོ་ཚོའི་རྗེས་སུ་
བལྟས་ནས་འདུག་ཅིང་། ཁོས་ཞྭ་མོ་ལག་ཏུ་བཟུང་འདུག་པས། ད་ལྟ་དགུང་གི་ཉི་འོད་
ཁོའི་གདོང་པ་ཧྲིལ་པོར་འཕྲོས། ཨ་མས་ཁོ་ལ་ལག་གཡུག་བྱས་ཀྱང་ཁོས་བརྡ་ལན་མ་སྤྲད།
ལམ་རྩུབ་འདིའི་སྟེང་དུ་དོས་འཁོར་གྱི་འཐེན་འཕར་སྲུང་སྐྱོབ་བྱེད་ཆེད་དུ་ཁཱོམ་གྱིས་
རླངས་འཁོར་བང་འགྲོས་ཚད་རིམ་གཉིས་པ་ལས་ཇེ་མཐོར་མ་སྤར། རི་བོ་ནེ་ཌལ་སིའི་
འདབས་སུ་ཁོས་རླངས་འཁོར་དེ་ཞབས་ཞུའི་ས་ཚིགས་ཤིག་གི་ནང་དུ་བསྐོར། དེ་གར་
ཁོ་ཚོའི་རྙིང་པར་གྱུར་པའི་རླངས་འཁོར་གྱི་འགྱིག་འཁོར་ལ་དབུགས་ཡོད་མེད་བརྟག་
དཔྱོད་བྱས་ཤིང་། རླངས་འཁོར་གྱི་རྒྱབ་ཏུ་བསྡམས་ནས་ཡོད་པའི་འགྱིག་འཁོར་ལྷག་མ་
ལའང་བརྟག་དཔྱོད་བྱས། ཁོས་རླངས་འཁོར་གྱི་སྣུམ་སྒམ་སྣུམ་གྱིས་བཀང་ཞིང་།དེ་ནས་
གྷ་ལོན་ལྔ་ཅན་གྱི་རླངས་སྣུམ་ལྕགས་ཀྲིན་གཉིས་དང་། གྷ་ལོན་གཉིས་ཅན་གྱི་འཕྲུལ་སྣུམ་
ལྕགས་ཀྲིན་གཅིག་ཉོས། ཁོས་དྲོད་སེལ་ཆུ་སྒམ་ཆུ་ཡིས་བཀང་རྗེས་ས་བཀྲ་ཞིག་གཡར་
ནས་སྟེང་དུ་ཞིབ་ལྟ་བྱས།
ཞབས་ཞུ་ས་ཚིགས་ཀྱི་ཞབས་ཞུ་བ་ནི་གཞོན་ནུ་ཞིག་རེད་ལ། ཁོས་སྒྲིག་ཆས་དཀར་པོ་
ཞིག་གོན་འདུག རིན་པ་སྤྲོད་དགོས་རྒྱུ་ཚང་མ་སྤྲད་པ་ན་ཁོ་རང་ད་གཟོད་ལྷོད་ལ་བབས་
ནས་“ཁྱོད་ཚོར་དངོས་གནས་སྙིང་སྟོབས་འདུག” ཅེས་བཤད།
ཥོམ་གྱིས་ས་བཀྲའི་སྟེང་ནས་མགོ་བོ་ཡར་ལ་བཀྱགས"དེ་ཅི་ཟེར་བ་ཡིན།
"ཨུན། འཁོར་རྙིང་འདི་འདྲ་ཞིག་བསྐོར་ནས་བྱེ་ཐང་བརྒལ་ནས།
‘ཁྱོད་ཀྱིས་བརྒལ་མྱོང་ཡོད་དམ།”
"བརྒལ་མྱོང་ལོས་ཡོད། ཐེངས་མང་པོར་བརྒལ་མྱོང་། འོན་ཀྱང་། འཁོར་ཆག་འདི་
འདྲ་ཞིག་བསྐོར་ནས་བརྒལ་མྱོང་མེད།"
ཁཱོམ་གྱིས་གལ་སྲིད་ང་ཚོའི་རླངས་འཁོར་ཆག་འདྲ་སོང་ན། ལམ་འགྲོ་པ་ཚོའི་ནང་
ནས་རླངས་འཁོར་བསྡད་དེ་རོགས་རམ་བྱེད་མཁན་འདྲ་ཡོད་རྒྱུ་རེད། ཅེས་བཤད།
" ཨུན། གཅིག་བྱས་ན་ཡོད་སྲིད། འོན་ཀྱང་། ལམ་འགྲོ་པ་ཚོ་མཚན་མོར་གང་ས་ནས་
འདུག་རྒྱུར་སྐྲག་གི་ཡོད་པ་རེད། ངས་ཀྱང་མཚན་མོར་འགྲོ་མཚམས་འཇོག་འདོད་མེད་
ལ། མཚན་མོར་འདུག་ན་ང་ལས་ལྷག་པའི་སྙིང་སྟོབས་ཅན་ཞིག་ཡིན་དགོས།"
ཁོམ་གྱིས་ཁྲེལ་འཛུམ་ཞིག་བསྟན། “ཁྱོད་ལ་གདམ་ཀ་གཅིག་མ་གཏོགས་མེད་དུས་
གདམ་ཀ་གཅིག་པོ་དེ་འདེམས་པར་སྙིང་སྟོབས་ཡོད་མེད་གླེང་ས་ཞིག་གང་ན་ཡོད། ཡ
ཐུགས་རྗེ་ཆེ། ད་ང་ཚོ་དལ་མོར་འགྲོ་རྒྱུ་ཡིན།” ཁོ་རང་དོས་འཁོར་ནང་དུ་ཕྱིར་བབས་ནས་
དལ་མོར་ཕར་བསྐོར་སོང་།
ལྭ་བ་དཀར་པོ་གྱོན་པའི་གཞོན་ནུ་དེ་ཕར་ཕྱོགས་ཀྱི་ལྕགས་ཀྱི་ཁང་པ་དེ་རུ་སོང་། དེ་
གར་ཁོའི་ལས་གྲོགས་ཀྱིས་རྩིས་ཁྲ་གཉེར་བ་ལ་དཀའ་ལས་རྒྱག་བཞིན་འདུག དཀོན་
མཆོག་ཡེ་ཤུ། ཁོ་ཚོའི་མདོག་ཉེས་པའི་འགྲིམ་འགྲུལ་ཡོ་བྱད་དེ་ལ་གཅིག་ལྟོས་དང་།
"ཨོག་ཁེ་སི་དེ་ཚོ་ཟེར་བ་ཡིན་ནམ། ཁོ་ཚོ་ཚང་མ་མདོག་ངན་ཤ་སྟག་རེད།"
དཀོན་མཆོག་ཡེ་ཤུ། འཁོར་རྙིང་དེ་འདྲ་ཞིག་བསྐོར་ནས་དངོས་གནས་འགྲོ་མི་ཕོད།
“ཨུན། ཁྱོད་དང་ང་ལྟ་བུས་བསམ་བློ་གཏོང་ཤེས་ཀྱི་ཡོད། འོན་ཀྱང་། ཨོག་ཁེ་སི་ལྟས་
ངན་འདི་ཚོར་བསམ་བློ་མེད་ལ་ཚོར་བ་ཡང་མེད། ཁོ་ཚོ་འགྲོ་བ་མིའི་གྲལ་དུ་མི་ཚུད། འགྲོ་
བ་མིའི་རིགས་ཤིག་འདི་ལྟར་འཚོ་ཐུབ་བམ། འགྲོ་བ་མིའི་རིགས་ཤིག་འདི་ལྟ་བུའི་བཙོག་
འདྲེ་དང་། འདི་ལྟ་བུའི་ཡིད་ཆད་པའི་གནས་ཚུལ་འོག་ཏུ་འཚོ་མི་ཐུབ། ཁོ་ཚོ་ནི་སྤྲ་སྤྲེའུ་
དང་ཁྱད་པར་མེད།"
“ཁོ་ཚོ་དང་འདྲ་བར་ཧུད་སོན་དབུགས་མདོང་དྲུག་ལྡན་ཞིག་བསྐོར་ནས་བྱེ་ཐང་
བརྒལ་མི་དགོས་པ་ནི་དངོས་གནས་སྐལ་བ་བཟང་པོ་རེད། རླངས་འཁོར་དེ་ལ་འབྲུ་རྡུང་
འཕྲུལ་འཁོར་གྱི་སྒྲ་འདྲ་བ་ཞིག་གྲག་གི་འདུག
གཞོན་ནུ་གཞན་པ་དེས་ཁོའི་ལག་གི་འཛིན་བྱང་ཁག་ལ་མར་བལྟས། རྔུལ་ཆུ་ཐིགས་
པ་ཆེན་པོ་ཞིག་ཁོའི་མཛུབ་ངོས་ནས་མར་འདྲིལ་ནས་ཡོང་སྟེ་འཛིན་བྱང་ཟིང་སྐྱའི་སྟེང་
དུ་ལྷུང་། ཁོ་ཚོར་སེམས་ཁྲལ་ཡོད་པ་མ་རེད། ཁོ་ཚོ་གླེན་པ་ཡིན་དྲགས་པའི་རྐྱེན་གྱིས།
བྱེ་ཐང་བརྒྱུད་ན་ག་འདྲའི་ཉེན་ཁ་ཆེ་བ་ཤེས་ཀྱི་མེད། དཀོན་མཆོག་ཡེ་ཤུ། ཁོ་ཚོས་ཁོ་ཚོར་
ཡོད་བསྡད་པའི་ཆ་རྐྱེན་ལས་གཞན་པ་ཅི་ཡང་ཤེས་ཀྱི་མེད། དེ་བས་ཅིའི་ཕྱིར་ཁོ་ཚོའི་དོན་
དུ་སེམས་ཁྲལ་བྱེད།
“སེམས་ཁྲལ་བྱེད་ཀྱི་མེད། གལ་སྲིད་འགྲོ་མཁན་དེ་ང་རང་ཡིན་ན་དངོས་གནས་
བཟོད་ཐུབ་རྒྱུ་མ་རེད་བསམ་པ་ཙམ་ཡིན།
"དེ་ནི་ཁྱོད་ལ་བློ་རིག་ཡོད་པའི་རྐྱེན་གྱིས་རེད། འོན་ཀྱང་། ཁོ་ཚོས་ཅི་ཡང་མི་ཤེས།
ཁོས་འཛིན་བྱང་ཟིང་སྐྱའི་སྟེང་གི་རྔུལ་ཆུ་དེ་ནང་སྟོད་ཀྱི་ཕུ་ཐུང་གིས་ཕྱིས།
དོས་འཁོར་དེ་གཞུང་ལམ་སྟེང་དུ་བུད་ནས། ཁ་ཆག་སྣ་རལ་གྱི་རྡོ་བ་མང་པོས་གང་བའི་
ལ་མོ་རིང་མོ་དེའི་སྟེང་དུ་འགོས། ཅུང་མ་འགོར་བར་ཚ་དྲོད་ཀྱིས་སྒུལ་འཕྲུལ་ངར་ཡོང་
བས་ཁོམ་གྱིས་རླངས་འཁོར་དལ་མོར་བསྐོར། ཁོ་ཚོ་ཡུལ་ལུང་ཤི་བོ་འདི་བརྒྱུད་ནས།
རི་བོའི་གསེག་ངོས་རིང་མོ་ནས་གཡས་འཁོར་གཡོན་འཁོར་དང་ག་མ་གུག་དཀྱོག་གིས་
སོང་། ལུང་པ་འདི་ནི་ཉི་མའི་ཚ་དྲོད་ཀྱིས་བསྲེགས་ནས་དཀར་པོ་དང་སྐྱ་བོར་བསྒྱུར་
འདུག་ལ། དེའི་སྟེང་དུ་ཚེ་སྲོག་གི་རྒྱུ་བ་ཙམ་ཡང་མཐོང་རྒྱུ་མེད། ཁོམ་གྱིས་སྒུལ་འཕྲུལ་
ལ་བསིལ་ཅུང་ཙམ་རེ་འབབ་ཏུ་བཅུག་རྗེས་ཡང་བསྐྱར་མུ་མཐུད་དུ་སོང་། མཐའ་མར་ཁོ་
ཚོ་རི་རྩེ་རུ་སླེབས། རི་རྩེར་སླེབས་དུས་ཉི་མ་ད་དུང་ཡང་ནུབ་མེད། ཁོ་ཚོས་རི་བོའི་རྒྱབ་
ཕྱོགས་ནས་བྱེ་ཐང་ལ་མར་བལྟས། རྒྱང་རིང་ས་ན་མེ་རོ་ལྟར་ནག་པའི་རི་ཚོགས་དག་ནག་
ཀེར་རེར་འགྲེངས། བྱེ་མ་སྐྱ་བོའི་ངོས་སུ་ཉི་འོད་སེར་པོ་ལྡོག་འཕྲོས་བྱས། བཀྲེས་སྐོམ་གྱིས་
མནར་བཞིན་པའི་རྩྭ་ལྡུམ་དང་འཇིབ་རྩི། སྡོང་ཕྲན་སོགས་ཀྱིས་བྱེ་མ་དང་རྡོ་བའི་ངོས་སུ་
གྲིབ་མ་རེ་སྤྲོས་ནས་གདའ། ལམ་ལམ་དུ་འཕྲོ་བའི་ཉི་མ་དེ་ཐད་ཀར་ཁོ་ཚོའི་མདུན་ཕྱོགས་
སུ་ཡོད་པའི་རྐྱེན་གྱིས། ཁོམ་གྱིས་ལག་པ་མིག་སྟེང་དུ་བཞག་ནས་བྱེ་ཐང་གི་རྣམ་པ་ཡོངས་
ལ་བལྟས། ཁོ་ཚོས་རི་རྩེ་བརྒལ་ནས་ཕར་ཕྱོགས་ནས་མར་བབས་ཤིང་། སྒུལ་འཕྲུལ་ལ་
བསིལ་ཕབ་པའི་ཆེད་དུ་རླངས་འཁོར་སྟོང་འཁོར་གྱིས་བཏང་། ཁོ་ཚོས་ཐུར་རིང་མོ་དེ་
ནས་བྱེ་ཐང་གི་མཐིལ་ངོས་བར་དུ་རླངས་འཁོར་སྟོང་འཁོར་གྱིས་ཡོང་ཞིང་། དྲོད་སེལ་
ཆུ་སྒམ་ནང་གི་ཆུ་ལ་བསིལ་ཕབ་ཆེད་རླུང་འཁོར་བསྐོར། རླངས་འཁོར་གྱི་མདུན་གྲལ་
རྐུབ་སྟེགས་སྟེང་གི་ཋོམ་དང་ཨལ། ཨ་ཕ་དང་ཁོའི་པང་དུ་བསྡད་ཡོད་པའི་ཝིན་ཧྥིལད་
བཅས་ཀྱིས་འོད་སྣང་དང་བཅས་ནུབ་བཞིན་པའི་ནུབ་ཁའི་ཉི་མར་བལྟས། ཁོ་ཚོའི་མིག་
ལ་རྣམ་འགྱུར་བྲལ་ཞིང་གདོང་པ་རྔུལ་ཆུས་བརླན། མེ་ཡིས་ཚིག་པའི་ས་གཞི་དང་སོལ་
བ་ལྟ་བུའི་རི་ཚོགས་ཀྱིས་གནམ་ས་འདྲེས་མཚམས་ཀྱི་སྙོམས་ངོས་དེ་མེད་པར་བྱས་འདུག་
ལ། མཐོང་སྣང་དེ་ནི་དམར་པོར་འགྱུར་བཞིན་པའི་ནུབ་ཁའི་ཉི་མའི་འོག་ཏུ་ཇི་འདྲའི་
འཇིགས་སུ་རུང་བ་ཞིག་རེད་ཨང་།
ཨལ་གྱིས་དཀོན་མཆོག་མཁྱེན། ག་འདྲའི་ས་ཆ་ཞིག ཐང་འདི་རྐང་ཐང་གིས་བརྒལ་
འདོད་འདུག་གམ།" ཞེས་བཤད།
ཋོམ་གྱིས་མི་གཞན་པ་དེ་ལྟར་སོང་བ་རེད། མི་མང་པོ་ཞིག་དེ་ལྟར་སོང་བ་རེད། ཁོ་
ཚོས་དེ་ལྟར་བརྒྱུད་ཐུབ་ན་ང་ཚོས་ཀྱང་བརྒྱུད་ལོས་ཐུབ།" ཅེས་བཤད།
"ཨལ་གྱིས་མང་པོ་ཞིག་ཤི་ཡོད་རྒྱུ་རེད།" ཅེས་བཤད།
ང་ཚོ་ཡང་འཚམས་པོ་བདེ་མོར་སླེབས་པ་མ་རེད་ཨ།
ཨལ་ཡུན་རིང་ཞིག་ལ་ཁུ་སིམ་མེར་བསྡད། དམར་པོར་འགྱུར་བཞིན་པའི་བྱེ་མའི་ཐང་
ཆེན་དེ་ཁོ་ཚོའི་འགྲམ་ནས་ཆུ་བཞིན་རྒྱུག ཨལ་གྱིས་"ང་ཚོ་ཝིལ་སོན་ཚང་གི་བཟའ་མི་
དང་ཡང་བསྐྱར་ཐུག་ཐུབ་རྒྱུ་རེད་དམ།" ཞེས་དྲིས།
ཁྲོམ་གྱི་མིག་གིས་སྣུམ་ཚད་འཆར་ཤེལ་ལ་ལྟ་ཙམ་བྱས། ངའི་ཚོར་སྣང་ཡིན་ན། ལྕམ་
ཝིལ་སོན་ཡུན་རིང་མ་འགོར་བར་མཐོང་རྒྱུ་མེད་པ་འགྱུར་རྒྱུ་རེད། ངའི་ཚོར་སྣང་ཙམ་
ཡིན།
ཝིན་ཧྥིལད་ཀྱིས་“ ང་སར་འབབ་དགོས།" ཞེས་བཤད།
ཋོམ་གྱིས་ཁོ་ལ་གཅིག་བལྟས། “ང་ཚོའི་མཚན་འགྲུལ་གྱི་མགོ་མ་བརྩམས་གོང་ཚང་
མ་ཐང་ལ་ཐེངས་ཤིག་བབས་ན་འགྲིག་རྒྱུ་རེད།" ཁོས་རླངས་འཁོར་ཇེ་དལ་དུ་བཏང་
ནས་དལ་མོར་འདུག་ཏུ་བཅུག་པས། ཝིན་ཧྥིལད་མགྱོགས་པོར་ཐང་ལ་མཆོངས་ནས་
ལམ་འགྲམ་དུ་གཅིན་པ་བཏང་། ཋོམ་གྱིས་མགོ་བོ་ཕྱི་ལོགས་སུ་བསྲིངས། ·གཞན་པ་འགྲོ་
དགོས་མཁན་ཨེ་ཡོད།
ཨ་ཁུ་ཇོན་གྱིས་སྐད་མགོ་མཐོན་པོས་"ང་ཚོས་ཐོག་ནས་ད་དུང་བསྲན་ནས་འདུག་
ཐུབ ཅེས་བཤད།
ཨ་ཕས་ཝིན་ཧྥིལད། ཁྱོད་སྟེང་དུ་སོང་ནས་སྡོད་དང་། ཁྱོད་ངའི་པང་དུ་བསྡད་ནས་
རྐང་པ་སྦྲིད་སོང་ཞེས་བཤད་པས། བྱིས་པ་འདིས་རང་ཉིད་ཀྱི་དོར་མའི་ཁ་སྒྲོག་ཕྱིར་
མདུད་ནས་ཁ་ལ་ཉན་པོས་རླངས་འཁོར་རྒྱབ་ཕྱོགས་ཀྱི་རྐང་གདན་སྟེང་ནས་ཡར་འགོས་
ནས། ཨ་ཕྱིའི་མལ་གདན་སྟེང་བརྒྱུད་ནས་པུས་བཙུགས་ཀྱིས་རུ་ཐེ་ཡི་ཕྱོགས་སུ་གོག་སྟེ་
སོང་།
དོས་འཁོར་སོང་ནས་དགོང་དྲོར་སླེབས་སོང་ལ། ཉི་མའི་སྣེ་ཟུར་དེ་ཆ་མི་སྙོམས་པའི་
རི་རྩེའི་བར་ནས་འཕྲོས་ཏེ་བྱེ་ཐང་དེ་དམར་པོར་བསྒྱུར།
རུ་ཐེ་ཡིས་“ཁྱོད་རང་ནང་དུ་འདུག་ཏུ་བཅུག་མ་སོང་ངམ། ཨེ་རེད།" ཅེས་བཤད།
ང་རང་འདུག་མ་འདོད་པ་ཡིན། མགོ་སྒམ་ནང་དེ་འདི་འདྲ་སྐྱིད་པོ་མ་རེད། འགྱེལ་
ནས་འདུག་མི་ཐུབ།
རུ་ཐེ་ཡིས་དེས་ན་ཅབ་ཅབ་ཅིག་བཤད་ནས་འུར་བརྒྱབ་མ་ཡོང་ཨ། ང་རང་གཉིད་རྒྱུ་
ཡིན་ཞིང་། གཉིད་ལས་སད་དུས་ཕར་ཕྱོགས་སུ་སླེབས་ཡོད་རྒྱུ་རེད། ཁོམ་གྱིས་དེ་ལྟར་ཟེར།
ཡུལ་ལུང་མཛེས་པོ་མཐོང་ན་དངོས་གནས་སྐྱིད་པོ་ཡོད་རྒྱུ་རེད།" ཅེས་བཤད།
དགུང་གི་ཉི་མས་མཁའ་དབྱིངས་སུ་འོད་ཀོར་ཆེན་པོ་ཞིག་བསྐྱུར་ནས་ནུབ་རིའི་ཕག་
ཏུ་ཡོངས་སུ་ཡིབ་ཟིན། རས་ཡུག་འོག་དེ་ཡོངས་སུ་ནག་ཐིབ་རེད་ལ། དེ་ནི་སྣེ་གཉིས་སུ་
འོད་སྣང་ཟུར་གསུམ་མ་རེ་ཡོད་པའི་བྲག་ཕུག་ཅིག་དང་འདྲ།
ཁོན་ནེ་དང་རོ་སི་ཤ་རོན་གཉིས་རླངས་འཁོར་གྱི་མགོ་སྒམ་ལ་རྒྱབ་གཏད་ནས་ཡོད་
ཅིང་། རས་ཡུག་གསེང་ནས་འཛུལ་ཡོང་བའི་རླུང་བུའི་རྒྱུན་ཁོ་ཚོའི་མགོ་ལྟག་ལ་ཕོག
རས་ཡུག་གུར་དེ་ཁོ་ཚོའི་མགོ་སྟེང་དུ་པག་སྒྲ་དང་བཅས་ལྷབ་ལྷབ་ཏུ་རྡེབ། ཁོ་ཚོས་སྐད་
མགོ་དམའ་མོས་གླེང་མོལ་བྱས་ཤིང་། ཁོ་ཚོའི་སྐད་སྒྲ་དེ་རས་ཡུག་གི་རྡེབ་སྒྲ་དང་འགྲོགས་
ཡོད་པའི་རྐྱེན་གྱིས། ཁོ་ཚོའི་གླེང་མོལ་དེ་གཞན་པ་ཚོས་མི་ཐོས། ཁོན་ནེ་ཡིས་སྐད་ཆ་
བཤད་སྐབས་མགོ་བོ་མོའི་ཕྱོགས་སུ་འཁོར་ནས་ཁོ་མོའི་རྣ་རྩར་བཤད་ཅིང་། ཁོ་མོས་
ཀྱང་དེ་དང་གཅིག་མཚུངས་བྱེད། ཁོ་མོས་‘ང་ཚོ་འདི་ལྟར་འགུལ་འགུལ་གྱིས་འགྲོ་བ་
མ་གཏོགས་ལས་རྒྱུ་བྱེད་རྒྱུ་ཅི་ཡང་མེད་པ་འདྲ། དངོས་གནས་ཐང་ཆད་ཀྱི་འདུག" ཅེས་
བཤད།
ཁོའི་མགོ་བོ་ཁོ་མོའི་རྣ་ཚར་བཅར། སང་ཉིན་ཞོགས་པར་སླེབས་དུས་ཅུང་དྲག་རྒྱུ་
རེད། ད་ལྟ་གསང་བའི་འཇིག་རྟེན་དུ་འཛུལ་འདོད་དམ། ས་སྲོད་ཀྱི་སྣང་བའི་ཁྲོད་ནས་
ཁོས་ལག་པ་བསྲིངས་ནས་ཁོ་མོའི་མཆུ་སྒྲོས་ལ་རེག
ཁོ་མོས་"དེ་འདྲ་མ་བྱེད་མ་གཏོགས་ཁྱོད་ཀྱིས་ང་རང་སྨྱོ་རུ་འཇུག་རྒྱུ་རེད། དེ་འདྲ་མ་
བྱེད་ཨ།" ཞེས་བཤད་ཅིང་།དེ་ནས་ཁོ་མོའི་མགོ་བོ་ཕར་འཁོར་ནས་ཁོའི་སྐད་ལན་ལ་སྒུག
"གཅིག་བྱས་ན་ཚང་མ་གཉིད་སོང་དུས།"
ཁོ་མོས་གཅིག་བྱས་ན་དེ་དུས་དེ་འདྲ་བྱེད་ཆོག་རྒྱུ་རེད། འོན་ཀྱང་། ཁོ་ཚོ་གཉིད་པའི་
བར་དུ་སྒུག་དགོས་ཨ། དེ་མ་གཏོགས་ཁྱོད་ཀྱིས་ང་སྨྱོ་རུ་འཇུག་གི་རེད་ལ། དེ་ནས་ཚང་མ་
གཉིད་ཁུག་གི་མ་རེད།” ཅེས་བཤད།
ཁོན་ནེ་ཡིས་"འོན་ཀྱང་། ངས་མཚམས་འཇོག་རྒྱུ་ཧ་ཅང་དཀའ་མོ་རེད་འདུག” ཅེས་
བཤད།
དེ་ངས་ཤེས། ངས་ཀྱང་བསྲན་དཀའ། དེ་ལས་ང་ཚོ་ཕར་ཕྱོགས་སུ་སླེབས་མཚམས་སུ་
ཅི་བྱེད་སྐོར་ལ་གླེང་མོལ་བྱེད། ང་སྨྱོ་རུ་མ་བཅུག་གོང་ཅུང་ཙམ་ཕར་ལ་ནུར་སྡོད།
ཁོ་རང་ཕར་ཅུང་འགུལ་ཙམ་བྱས་ནས་“ཕར་ཕྱོགས་སུ་སླེབས་མཚམས་སུ་ངས་མཚན་
མོར་སློབ་སྦྱོང་བྱེད་རྒྱུ་ཡིན།” ཞེས་བཤད། ཁོ་མོས་དབུགས་ཁ་དལ་ལ་རིང་བ་ཞིག་བླངས
དེ་གར་སླེབས་མ་ཐག་ཏུ། སྟེང་དུ་བརྡ་ཁྱབ་འཛིན་ཤོག་ཡོད་སའི་དེབ་ཅིག་ཉོས་ནས་
འཛིན་ཤོག་རྣམས་ལོགས་སུ་གཅོད་དགོས།
ཁོ་མོས་“ཁྱོད་ཀྱིས་བལྟས་ན་ག་ཚོད་འགོར་རྒྱུ་རེད།” ཅེས་དྲིས།
"ཅི་ཞིག་ག་ཚོད་འགོར་རྒྱུ་རེད།”
"ཁྱོད་ཀྱིས་སྒོར་མོ་བསགས་ནས་ང་ཚོས་འཁྱག་དར་ཉོ་ཐུབ་པའི་བར་དུ་ག་ཚོད་ཅིག་
འགོར་རྒྱུ་རེད།”
ཁོས་གལ་ཆེ་མདོག་གི་རྣམ་པས་དེ་བཤད་ཚོད་མི་ཐིག དེ་ཏག་ཏག་ཅིག་བཤད་ཚོད་
མི་ཐིག འོན་ཀྱང་། འཁྲུངས་སྐར་དུས་ཆེན་ལ་སླེབས་དུས་སློབ་གཉེར་ཕལ་ཆེར་གྲུབ་ཡོད་
རྒྱུ་རེད ཅེས་བཤད།
‘ ཁྱོད་ཀྱིས་སློབ་གཉེར་གྲུབ་དུས་སུ་ངས་བལྟས་ན་ང་ཚོས་འཁྱག་དར་དང་ཅ་ལག་ཉོ་
ཐུབ་རྒྱུ་རེད།”
ཁོ་སྐད་ཤུགས་ཆུང་ངུས་དགོད་ཙམ་བྱས་ནས་བསམ་ཚུལ་དེ་ནི་འདི་གའི་ཚ་གདུག་
གི་རྐྱེན་གྱིས་རེད་མ་གཏོགས་འཁྲུངས་སྐར་དུས་ཆེན་སྐབས་སུ་འཁྱག་དར་གྱིས་ཅི་ཞིག་
བྱེད ཅེས་བཤད།
ཁོ་མོ་ཡང་ལྷོག་ལྷོག་ཏུ་བགད། "དེ་བདེན་པ་རེད། འོན་ཀྱང་། ང་རང་ག་དུས་ཡིན་
རུང་འཁྱག་དར་ཡོད་ན་དགའ། དེ་འདྲ་མ་བྱེད། ཁྱོད་ཀྱིས་ང་རང་སྨྱོ་རུ་འཇུག་ས་རེད།”
ད་ལྟ་ས་སྲོད་ཀྱི་སྣང་བ་ཡལ་ནས་མུན་པ་ཡོངས་སུ་རུབ་ཟིན། ལྷིང་འཇགས་ཀྱི་མཁའ་
དབྱིངས་སུ་གསལ་ཞིང་འཚེར་བའི་བྱེ་ཐང་གི་མཚན་མོའི་སྐར་ཚོགས་བཀྲ་ཞིང་། རྣོ་ཟུར་
ལྡན་པའི་སྐར་ཚོགས་ཀྱིས་འོད་ཟེར་སྤྲོས་པས། ནམ་མཁའ་ནི་ཕྲ་རྒྱན་བཏབ་པའི་གོས་
ཆེན་ཡུག་ཅིག་དང་འདྲ། ད་ནི་ཚ་གདུག་ལ་འགྱུར་ལྡོག་བྱུང་། ཉི་མ་དགུང་དུ་ཡོད་དུས་
ཚ་གདུག་དེ་སྟེང་ཕྱོགས་ནས་རྡོ་བས་རྡེག་ཅིང་དབྱུག་པས་རྡུང་བ་ལྟར་ཡོང་མོད། འོན་
ཀྱང་། ད་ལྟ་ནི་ཚ་གདུག་ནི་འོག་ཕྱོགས་ནས་ཡར་ཡོང་གི་འདུག་ཅིང་། ས་གཞི་ལས་
སླེབས་པའི་ཚ་གདུག་དེ་ནི་ཁེབས་གཡོགས་མཐུག་པོ་ཞིག་དང་མཚུངས། དོས་འཁོར་
གྱི་མདུན་གློག་སྦར་བྱུང་ལ། གློག་སྒྲོན་གྱིས་མིག་མདུན་གྱི་གཞུང་ལམ་དང་ལམ་འགྲམ་
གཡས་གཡོན་གྱི་བྱེ་མའི་སྟེང་དུ་འོད་སྣང་གསལ་ལ་མི་གསལ་བ་ཞིག་སྤྲོས། མཚམས་
ལ་ལར་མུན་པའི་ཁྲོད་དུ་མིག་ཟུང་གི་ལྡོག་འོད་རེ་མཐོང་རྒྱུ་ཡོད་མོད། འོན་ཀྱང་། གློག་
འོད་འོག་ཏུ་སེམས་ཅན་གཅིག་ཀྱང་མ་སླེབས། ད་ནི་ཕྱར་གཡབ་ཀྱི་འོག་ཏུ་ནག་ཐིབ་
བེ་རེད། ཨ་ཁུ་ཇོན་དང་ཆོས་དཔོན་གཉིས་དོས་འཁོར་གྱི་དཀྱིལ་ཙམ་དུ་ལོག་ལོག་གིས་
བསྡད་ཡོད་ཅིང་། ཁོ་ཚོས་གྲུ་མོའི་སྟེང་དུ་ལུས་ཀྱི་ལྗིད་ཤུགས་ཕབ་ནས། རྒྱབ་ཕྱོགས་
ཀྱི་སྐར་ཁུང་ཟུར་གསུམ་མ་ལས་ཕྱི་ལོགས་སུ་བལྟས་ནས་བསྡད། ཁོ་ཚོས་རླངས་འཁོར་
གྱི་གཞུག་སྐྱོར་ལ་བསྙེས་ཡོད་པའི་ནག་ཡོར་ཡོར་གྱི་གྲིབ་གཟུགས་གཉིས་མཐོང་ལ། དེ་
གཉིས་ནི་ཨ་མ་དང་ཨ་ཕྱི་གཉིས་རེད། ཁོ་ཚོས་ཨ་མ་དུས་ནས་དུས་སུ་འགུལ་སྐྱོད་བྱེད་
བཞིན་པ་མཐོང་ལ། ཁོ་མོའི་ནག་ཡོར་ཡོར་གྱི་ལག་པ་མཚམས་དང་མཚམས་སུ་དོས་
འཁོར་གྱི་ཕྱི་ལོགས་སུ་བསྲིངས་པ་མཐོང་ཐུབ།
ཨ་ཁུ་ཇོན་གྱིས་ཆོས་དཔོན་ལ་གླེང་མོལ་བྱས་“ཁ་སེ། ཁྱོད་ནི་གོ་ཐོས་ཅན་གྱི་མི་ཞིག་
རེད
" ཅི་ཞིག་གི་སྐོར་ཟེར་གྱི་ཡོད།
ཨ་ཁུ་ཇོན་གྱིས་“ངས་ཀྱང་མི་ཤེས།” ཞེས་བཤད།
ཁ་སེ་ཡིས་ཡ། དེས་ན། ངས་ཅི་ཞིག་བཤད་ན་བཤད་ཆོག་ཆོག་རེད་འདུག་ཨ།” ཞེས་
བཤད།
“ཨུན། ཁྱོད་རང་ཆོས་དཔོན་ཞིག་རེད་ཨ།”
"ང་རང་ཆོས་དཔོན་ཞིག་བྱས་མྱོང་བའི་རྐྱེན་གྱིས་ཚང་མས་ང་ལ་ཁ་གཏད་འཇལ་གྱི་
འདུག ཆོས་དཔོན་ཡང་མི་ཞིག་རེད་ཨ།”
དེ་རེད། འོན་ཀྱང་། ཁོ་ཡང་མིའི་ནང་ནས་མ་འདྲ་བ་ཞིག་རེད་ཨ། དེ་མ་གཏོགས་ཁོ་
ཆོས་དཔོན་ཞིག་བྱེད་ཐུབ་རྒྱུ་མ་རེད། ངས་ཁྱོད་ལ་འདྲི་འདོད་པ་ནི། མི་གཅིག་གི་ཉེས་པ་
ཡིས་མི་གཞན་པ་ཚོའི་སྟེང་དུ་བཀྲ་མི་ཤིས་པ་དེ་འདྲ་འབྱུང་དུ་འཇུག་གི་རེད་དམ།
ཁ་སེ་ཡིས་ངས་མི་ཤེས། དེ་ངས་མི་ཤེས ཞེས་བཤད།
ཨུན། ང་རང་སྔོན་ཆད་གཉེན་སྒྲིག་བྱས་པ་ཡིན། བུད་མེད་བཟང་མོ་ཞིག་དང་གཉེན་
སྒྲིག་བྱས་པ་ཡིན། མཚན་མོ་ཞིག་ལ་ཁོ་མོའི་ཕོ་བ་ན་བྱུང་ལ། དེ་དུས་ཁོ་མོས། ‘ཁྱོད་སོང་
ནས་སྨན་པ་བོས་ཤོག' ཅེས་ཟེར་བར། ངས་ནི། 'ཁྱོད་ཀྱིས་བཟའ་རྒྱུ་མང་དྲགས་པ་
རེད།' ཅེས་བཤད་པ་ཡིན ཨ་ཁུ་ཇོན་གྱིས་ལག་པ་ཁ་སེ་ཡི་པུས་མོའི་སྟེང་དུ་བཞག་ནས།
མུན་ནག་ཁྲོད་ནས་ཁོའི་གདོང་ལ་ནན་མོས་བལྟས། ‘ཁོ་མོས་ང་ལ་ཡིད་ཆད་པའི་རྣམ་
པས་གཅིག་བལྟས་སོང་། ཁོ་མོས་དགོང་མོ་དེའི་མཚན་གང་པོར་འཁུན་སྒྲ་བཏོན་བྱུང་ལ། ཕྱི་ཉིན་ཕྱི་དྲོར་ཁོ་མོ་གྲོངས་སོང་། ཆོས་དཔོན་གྱིས་ཁ་མུར་མུར་གྱིས་གཅིག་སྨྲས་
བྱུང་། ཇོན་གྱིས་མུ་མཐུད་དུ་ལྟོས་དང་། ངས་མོ་རང་བལྟས་བལྟས་རིག་རིག་ལ་བསད་
པ་རེད། དུས་དེ་ནས་བཟུང་ངས་རང་ཉིད་ཀྱི་ཉེས་པ་བཤག་ཐབས་བྱས་པ་ཡིན་ལ། མང་
ཆེ་བ་བྱིས་པ་ཚོར་རྔན་པ་སྤྲད་པ་ཡིན། དེ་བཞིན་ངས་རང་ཉིད་མི་ཡག་པོ་ཞིག་ཏུ་འགྱུར་
བར་འབད་བརྩོན་བྱས་པ་ཡིན་མོད། འོན་ཀྱང་། ངས་དེ་ལྟར་བྱེད་ཐུབ་ཀྱི་མི་འདུག དེ་
ལས་ལྡོག་སྟེ། རྒྱུན་དུ་ཆང་གིས་བཟི་ནས་སྨྱོ་ལས་གཟའ་ལས་བྱས་ནས་བསྡད་པ་ཡིན
ཞེས་བཤད།
ཁ་སེ་ཡིས་"མི་སུ་ཞིག་ཡིན་རུང་སྨྱོ་རྟགས་སྟོན་རྒྱུ་ཡོད་པ་རེད། ངས་ཀྱང་སྨྱོ་རྟགས་
བསྟན་མྱོང་ཡོད།” ཅེས་བཤད།
"དེ་རེད། འོན་ཀྱང་། ཁྱོད་ཀྱིས་ང་རང་ལྟ་བུའི་སྡིག་པ་བསགས་ཡོད་པ་མ་རེད།
ཁ་སེ་ཡིས་སྐད་དམའ་མོས་“ངས་ཀྱང་སྡིག་པ་བསགས་ལོས་ཡོད། མི་ཚང་མས་སྡིག་པ་
བསགས་མྱོང་ཡོད་པ་རེད། སྡིག་པ་ཟེར་བ་དེ་ནི་ཅི་ཞིག་ཡིན་པ་གསལ་པོ་འབྱེད་མི་ཐུབ་པ་
ཞིག་རེད། ཡོད་ཚད་གསལ་པོ་དག་པོ་ཤེས་ཡོད་ཟེར་མཁན་དང་། སྡིག་པ་ཅི་ཡང་བསགས་
མྱོང་མེད་ཟེར་མཁན་གྱི་ལྟས་ངན་ཁྱི་ཕྲུག་དེ་ཚོ། གལ་སྲིད་ང་རང་དཀོན་མཆོག་ཡིན་རྒྱུ་
ན། ངས་ཁོ་ཚོའི་རྐུབ་ལ་རྡོག་ཐོས་གཞུས་ནས་དག་པའི་ཞིང་ནས་མར་འཕེན་ངེས་ཡིན།
མི་དེ་རིགས་མཐོང་ན་འཚིག་པ་ཟ་ཡི་འདུག” ཅེས་བཤད།
ཨ་ཁུ་ཇོན་གྱིས་ངའི་ཚོར་སྣང་ཞིག་ལ་ངས་ངའི་བཟའ་མིའི་སྟེང་དུ་བཀྲ་མ་ཤིས་པའི་
ལྟས་ངན་པ་འཁྱེར་ཡོང་གི་ཡོད་པ་འདྲ། ངས་བལྟས་ན་ང་ཁོ་ཚོ་དང་ཁ་ཐག་རིང་མོ་བྱས་ཏེ་
བསྡད་ན་བཟང་བ་འདྲ། ང་མུ་མཐུད་དུ་འདི་ལྟར་འདུག་འདོད་མི་འདུག" ཅེས་བཤད།
ཁ་སེ་ཡིས་མགྱོགས་པོར་“ངས་ཤེས་པ་ནི། མི་ཞིག་ཡིན་ན་ཁོས་ཅི་ཞིག་བྱེད་དང་མི་བྱེད་
དེ་ཁོའི་ལག་ན་ཡོད་པ་ཞིག་རེད། ཁྱོད་ཀྱིས་ཅི་ཞིག་བྱེད་དགོས་ངས་ཁྱོད་ལ་བཤད་མི་ཐུབ།
ངས་བལྟས་ན་འདི་ནི་བཀྲ་ཤིས་དང་མ་ཤིས་པར་འབྲེལ་བ་མེད་པ་ཞིག་རེད། ངས་གསལ་
པོར་བཤད་ཐུབ་པ་ནི། མི་སུ་ཞིག་ཡིན་རུང་ཁོ་ལ་མི་གཞན་པ་ཞིག་གི་མི་ཚེའི་ནང་དུ་ལག་
པ་བསྲིང་བའི་ཐོབ་ཐང་མེད། མི་སུ་ཞིག་ཡིན་རུང་། རང་ཐག་རང་གིས་གཅོད་དགོས། ཁོ་
ལ་རོགས་རམ་བྱེད་ཆོག་མོད། འོན་ཀྱང་། ཁོ་ལ་ཅི་བྱེད་འདི་སྒྲུབ་ཀྱི་བཀའ་བཀོད་རྩ་བ་
ནས་གཏོང་མི་རུང་།” ཞེས་བཤད།
ཨ་ཁུ་ཇོན་གྱིས་བློ་ཕམ་གྱི་རྣམ་པ་དང་བཅས་"དེས་ན་ཁྱོད་ཀྱིས་མི་ཤེས་པ་རེད་དམ།
ཞེས་བཤད།
རེད། ངས་མི་ཤེས།
"ཁྱོད་ཀྱིས་བལྟས་ན་ངའི་ཆུང་མ་དེ་ལྟར་འཆི་རུ་བཅུག་པ་དེ་སྡིག་པ་ཡིན་རྒྱུ་ཨེ་རེད།
ཁ་སེ་ཡིས་“ཨུན། སྤྱིར་བཤད་ན་དེ་ནི་ནོར་འཛོལ་ཙམ་ཞིག་རེད། འོན་ཀྱང་། ཁྱོད་ཀྱིས་
དེ་སྡིག་པ་ཞིག་རེད་བསམ་ན་དེ་སྡིག་པ་ཞིག་ཡིན་རྒྱུ་རེད། མི་ཞིག་ཡིན་ན་ཁོའི་སྡིག་པ་
ཟེར་བ་དེ་མེད་པ་ནས་ཡོད་པར་བསགས་ནས་ཡོང་བ་ཞིག་རེད།” ཅེས་བཤད།
ཨ་ཁུ་ཇོན་གྱིས་ངས་གནད་དོན་འདི་གསལ་པོར་བཟོ་དགོས་ཀྱི་འདུག” ཅེས་ཟེར་
བཞིན་རང་ཉིད་གན་རྐྱལ་དུ་ཉལ་ནས། པུས་མོ་གཉིས་ཀ་ཀྲོང་ངེར་ལངས།
དོས་འཁོར་དེ་ཚ་བེར་བེར་གྱི་ས་ངོས་སུ་འགུལ་སྐྱོད་བྱས་ནས་དུས་ཚོད་མང་པོ་ཞིག་
འགོར་སོང་། རུ་ཐེ་དང་ཝིན་ཧྥིལད་གཉིས་ཀ་གཉིད་སོང་། ཁོན་ནེ་ཡིས་དོས་ཕུང་གི་ཁྲོད་
ནས་མལ་གཟན་ཞིག་བླངས་ཡོང་ནས་ཁོ་དང་རོ་སི་ཤ་རོན་གཉིས་ཀྱི་ཐོག་ཏུ་བཀབ་
ཅིང་། མལ་གཟན་གྱི་དྲོད་ཁོལ་འོག་ནས་ཁོ་གཉིས་ཀྱིས་དབུགས་ཁ་བསྡམས་ནས་འཕག་
འཚག་རྒྱག་མགོ་བརྩམས། ཡུད་ཙམ་རྗེས་སུ་ཁོན་ནེ་ཡིས་མལ་གཟན་འགྲམ་དུ་དེད་བྱུང་
ལ། རླངས་འཁོར་སྟེང་གི་རླུང་བུ་དྲོན་པོ་དེས་ཁོ་ཚོའི་རློན་ཤུར་ཤུར་གྱི་ལུས་པོ་ལ་བསིལ་
ལྷང་ལྷང་གི་སྣང་བ་བྱིན།
དོས་འཁོར་གྱི་གཞུག་ཕྱོགས་སུ། ཨ་མ་ནི་ཨ་ཕྱིའི་འགྲམ་དུ་གྱི་མལ་གདན་ཞིག་གི་སྟེང་
དུ་ལོག་ནས་འདུག་ལ། ཁོ་མོས་མིག་གིས་ཅི་ཡང་མཐོང་མི་ཐུབ་མོད། འོན་ཀྱང་། ཁོ་མོས་
གཟུགས་པོའི་འཕག་འཚག་དང་སྙིང་གི་རྡེབ་ཚད་བཅས་ཚོར་ཐུབ་ལ། ད་དུང་རྣ་ལམ་དུ་
ངུ་སིག་གི་སྒྲ་ཡང་སླེབས། ཨ་མས་ཡང་དང་བསྐྱར་དུ་མི་སྐྱོན། ང་ཚོ་བདེ་བར་འབྱོར་
རྒྱུ་རེད། ཅེས་བཤད་ཅིང་། དེ་ནས་འཛེར་སྐད་དང་བཅས་བཟའ་མི་ཚོས་བྱེ་ཐང་འདི་
བརྒལ་དགོས་པ་ཁྱོད་ཀྱིས་ཤེས་ཀྱི་ཡོད། དེ་ཁྱོད་ཀྱིས་ཤེས་ཀྱི་ཡོད། ཅེས་བཤད།
ཨ་ཁུ་ཇོན་གྱིས་སྐད་མགོ་མཐོན་པོས་“ཁྱོད་མི་སྐྱོན་ནམ།” ཞེས་བཤད།
ཨ་མས་ཡུད་ཙམ་རིང་ལ་ལན་མ་བརྒྱབ་ཨོ། ང་ཅུང་ཙམ་གཉིད་སོང་བ་རེད།" ཡུད་
ཙམ་རྗེས་སུ་ཨ་ཕྱི་ཕྱིར་བདེ་ལ་བབས་སོང་ལ། ཨ་མ་ཁོ་མོའི་འགྲམ་དུ་སྲ་ཀེ་རེར་ཉལ།
མཚན་མོའི་ཆུ་ཚོད་མང་པོ་ཞིག་ཕྱིན་སོང་ལ། མུན་ནག་གིས་ཁོ་ཚོའི་དོས་འཁོར་
བཀབ། མཚམས་ལ་ལར་རླངས་འཁོར་ཆུང་བ་རེ་ཁོ་ཚོའི་འགྲམ་ངོས་བརྒྱུད་ནས་ནུབ་
ཕྱོགས་སུ་བཞུད་འགྲོ་ལ། སྐབས་ལ་ལར་དོས་སྐྱེལ་རླངས་འཁོར་ཆེན་པོ་རེ་ཁྲོབ་སྒྲ་དང་
བཅས་ནུབ་ཕྱོགས་ནས་ཡོང་སྟེ་ཤར་ཕྱོགས་སུ་བཞུད་འགྲོ། དགུང་གི་སྐར་ཚོགས་རྣམས་
རིམ་བཞིན་རྦབ་ཆུ་དང་འདྲ་བར་ནུབ་ཕྱོགས་ཀྱི་གནམ་ས་འདྲེས་མཚམས་སུ་དམའ་
ས་ནས་དམའ་སར་བབས། ནམ་གུང་ལ་སླེབས་ལ་ཉེ་བའི་སྐབས་སུ་ཁོ་ཚོ་ཌག་གྷེད་གྲོང་
རྡལ་དུ་འབྱོར། གྲོང་རྡལ་འདི་གར་ཞིབ་བཤེར་ས་ཚིགས་ཡོད། ས་ཆ་འདི་གར་གཞུང་
ལམ་གཡས་གཡོན་གློག་འོད་ཀྱིས་གང་འདུག་ཅིང་། ད་དུང་དེ་གར་འོད་འགྱེད་བརྡ་པང་
ཞིག་ཀྱང་ཡོད་ཅིང་། དེའི་སྟེང་དུ་གཡས་ཕྱོགས་ནས་འགྲོ་རོགས་ཞུ།” ཞེས་བྲིས་འདུག
གཞུང་ལས་པ་ཚོ་གཞུང་ལས་ཁང་དུ་འཁྱམ་མྱུལ་བྱེད་ཀྱི་འདུག་མོད། འོན་ཀྱང་། ཁོམ་
གྱིས་རླངས་འཁོར་ཁ་བཀག་པ་ན་གཞུང་ལས་པ་དེ་ཚོ་སྒོར་བུད་ནས་སྤྱིལ་བུ་རིང་མོ་
དེའི་འོག་ཏུ་ཡོང་། གཞུང་ལས་པ་གཅིག་གིས་ཨང་བྱང་སྟེང་གི་ཨང་ཀི་ཟིན་ཐོར་བཀོད་
ཅིང་། དེ་ནས་རླངས་འཁོར་གྱི་གདོང་ཁེབས་ཡར་བཀྱགས།
ཁོམ་གྱིས་"འདི་ཅི་ཞིག་བྱེད་ས་རེད།" ཅེས་དྲིས།
འདི་ཞིང་ལས་ཐོན་རྫས་ཞིབ་བཤེར་བྱེད་ས་རེད། ཁྱོད་ཚོའི་ཅ་ལག་གི་ཁ་བསྔོག་
དགོས། སྔོ་ལྡུམ་དང་ས་བོན་འདྲ་འཁྱེར་ཨེ་ཡོད།”
ཥོམ་གྱིས་"འཁྱེར་མེད།" ཅེས་ལན་བཏབ།
གང་ལྟར་ང་ཚོས་ཁྱོད་ཚོའི་ཅ་ལག་བསྔོག་དགོས་པས། ཁྱོད་ཚོས་ཅ་ལག་རྣམས་མར་
འབེབས་དགོས།”
སྐབས་དེར་ཨ་མ་ལྗིད་ཏིག་ཏིག་གིས་དོས་འཁོར་ལས་མར་བབས། ཁོ་མོའི་གདོང་པ་
སྐྲངས་ནས་འདུག་ཅིང་། མིག་ཟུང་ཚོར་བས་སྟོང་། “སྐུ་ཞབས། ང་ཚོའི་འདི་ན་བགྲེས་
སོང་ནད་པ་ཞིག་ཡོད་ལ། ང་ཚོས་ཁོ་མོ་སྨན་པར་སྟོན་དུ་འཁྱེར་དགོས། ང་ཚོས་འདི་
ནས་འགོར་འགྱངས་བྱེད་མི་རུང་།” ཁོ་མོས་རང་ཉིད་ཀྱི་འཇིགས་སྣང་མར་མནན། ཁྱོད་
ཚོས་ང་ཚོ་འདི་གར་འགོག་མི་རུང་།"
དེ་འདྲ་རེད་དམ། ང་ཚོས་གཅིག་བལྟ་དང་།
ཨ་མས་སྐད་ཤུགས་ཆེན་པོས་ང་ཚོས་ཞིང་ལས་ཐོན་རྫས་ཅི་ཡང་འཁྱེར་མེད་ཅེས་
མནའ་སྐྱེལ་ཆོག དེ་ངས་མནའ་སྐྱེལ་ཆོག ཨ་ཕྱིའི་ན་ཚ་ཧ་ཅང་ཛ་དྲག་ཆེ།" ཞེས་བཤད།
གཞུང་ལས་པ་ཞིག་གིས་“ཁྱོད་རང་ཡང་དེ་འདྲའི་བདེ་ཐང་ཞིག་རེད་མི་འདུག་ཨ།"
ཞེས་བཤད།
ཨ་མ་དོས་འཁོར་སྟེང་དུ་ཕྱིར་འགོས་ཤིང་། ཤུགས་ཆེན་པོ་ཞིག་ཕྱུང་ནས་སྟེང་དུ་བུད་
དེ་གཅིག་ལྟོས་དང་། ཞེས་བཤད།
གཞུང་ལས་པ་དེས་གློག་བཞུའི་འོད་ཀོར་དེ་སྐམ་རིད་དུ་གྱུར་པའི་བགྲེས་སོང་གི་
གདོང་པར་བཀར་རྗེས་དཀོན་མཆོག་མཁྱེན། དངོས་གནས་རེད་འདུག ཁྱོད་ཀྱིས་སྟེང་
དུ་མ་རྨོས་ལོ་ཏོག་དང་ཚ་ལུ་མ་སོགས་ས་བོན་དང་ཤིང་ཏོག་སྔོ་ལྡུམ་སོགས་ཅི་ཡང་འཁྱེར་
མེད་ཅེས་མནའ་སྐྱེལ་ཐུབ་བམ།" ཞེས་བཤད།
"མེད། འཁྱེར་མེད། ངས་མནའ་སྐྱེལ།"
ཡ་དེས་ན་སོང་། བྷར་སི་ཋོ་གྲོང་རྡལ་དུ་སྨན་པ་ཡོད་པ་རེད། འདི་ནས་ལེ་དབར་
བརྒྱད་ཙམ་མ་གཏོགས་མེད། ཡ། ད་སོང་།
ཥོམ་རླངས་འཁོར་སྟེང་དུ་བབས་ནས་མདུན་དུ་བསྐོར།
གཞུང་ལས་པ་དེ་ལས་གྲོགས་ལ་ཁ་འཁོར། “ཁོ་ཚོ་འགོག་རྒྱུ་དངོས་གནས་སེམས་
ནས་མི་བཟོད།"
གཞན་པ་དེས་"གཅིག་བྱས་ན་དེ་སྐྱག་རྫུན་ཡིན་སྲིད།” ཅེས་བཤད།
"ཨོ་དཀོན་མཆོག་ཡེ་ཤུ། ཁྱོད་ཀྱིས་རྒན་མོ་དེའི་ངོ་གདོང་གཅིག་མཐོང་ཡོད་རྒྱུ་ན། དེ་
སྐྱག་རྫུན་ཞིག་ག་ལ་ཡིན།
ཥོམ་གྱིས་རླངས་འཁོར་གྱི་མྱུར་ཚད་ཇེ་མགྱོགས་སུ་བཏང་ནས་བྷར་སི་ཋོ་གྲོང་རྡལ་
ཕྱོགས་སུ་སོང་བ་དང་། གྲོང་རྡལ་ཆུང་ཆུང་དེར་སླེབས་པ་ན་རླངས་འཁོར་བསྡད། ཁྲོམ་
ཐང་ལ་བབས་ནས་རླངས་འཁོར་གྱི་རྒྱབ་ཕྱོགས་སུ་སོང་། ཨ་མས་མགོ་བོ་ཕྱི་ལོགས་སུ་
བསྲིངས་ནས་མི་སྐྱོན། ངས་ཁོ་ཚོར་དེ་གར་འགོག་ཏུ་འཇུག་མ་འདོད་པ་ཡིན། ང་ཚོ་བྱེ་
ཐང་གི་ཕ་རོལ་དུ་དུས་ལྟར་སླེབས་ཐུབ་རྒྱུ་མ་རེད་བསམ་སོང་།” ཞེས་བཤད།
"ཨོ། དེ་འདྲ་ཨེ་རེད། ཨ་ཕྱི་ག་འདྲ་འདུག
"ཁོ་མོ། ཁོ་མོར་སྐྱོན་མི་འདུག སྐྱོན་མི་འདུག མུ་མཐུད་དུ་སོང་། ང་ཚོས་བྱེ་ཐང་འདི་
བརྒལ་དགོས། ཋོམ་གྱིས་མགོ་བོ་གཡུག་གཡུག་བྱེད་བཞིན་མགོ་སྒམ་ཕྱོགས་སུ་ཕྱིར་སོང་།
ཋོམ་གྱིས་ཨལ། ངས་སྣུམ་དང་ཆུ་ཚང་མ་གང་རེ་ལྡུག་འཇོག དེ་ནས་ཁྱོད་ཀྱིས་སྐོར་
ཨ།" ཞེས་བཤད་རྗེས། ཁོས་རླངས་འཁོར་དེ་མཚན་གང་ཚོང་སྒོ་འབྱེད་པའི་སྣུམ་སྣོན་
ས་ཚིགས་ཤིག་ཏུ་བསྐོར་ནས་སྣུམ་སྒམ་དང་ཆུ་སྒམ་ཁ་བཀང་ཞིང་། འཁྱོག་མདའི་སྒམ་
དུའང་འཕྲུལ་སྣུམ་བླུགས། ཨལ་ཁ་སྒྱུར་འཁོར་ལོའི་ཕག་ཏུ་ཕར་ནུར་ཞིང་། ཁོམ་སྒོའི་
ཕྱོགས་ནས་ཚུར་བསྡད་དེ་ཨ་ཕ་དཀྱིལ་དུ་བསྡུས། ཁོ་ཚོ་མུན་ནག་ཁྲོད་དུ་མུ་མཐུད་དུ་
སོང་ནས་བྷར་སི་ཋོ་གྲོང་རྡལ་གྱི་རི་ཕྲན་ཁག་རྒྱབ་ཏུ་བསྐྱུར།
ཥོམ་གྱིས་"ཨ་མ་ལ་གནད་དོན་ཅི་ཞིག་བྱུང་ཡོད་མི་ཤེས། ཁོ་མོ་ནི་རྣ་ཁུང་དུ་ལྗི་བ་
འཛུལ་བའི་སྒོ་ཁྱི་ཞིག་དང་འདྲ་བར་འཚབ་བེ་འཚུབ་བེ་རེད། ཁོ་མོས་ཐོག་མར་ཨ་ཕྱི་ན་
ཡི་འདུག་ཟེར་ལ། ད་ཡང་སྐྱོན་མི་འདུག་ཟེར། མོ་ལ་ཅི་ཞིག་བྱུང་ཡོད་པ་དངོས་གནས་
ཧ་མི་གོ། གང་ལྟར་ཁོ་མོར་གནད་དོན་ཞིག་བྱུང་འདུག གཅིག་བྱས་ན་ད་ཐེངས་ཀྱི་འགྲུལ་
བཞུད་རིང་མོ་འདིས་ཁོ་མོའི་ཀླད་པ་ཡོངས་སུ་དཀྲུག་ཚར་བ་ཡིན་རྒྱུ་རེད།” ཅེས་བཤད།
ཨ་ཕས་“ ཁ་སང་དེ་རིང་ཁོ་མོ་སྔོན་ཆད་ལོ་ན་གཞོན་ཡིན་པའི་སྐབས་དང་གཅིག་
མཚུངས་རེད། སྐབས་དེར་ཁོ་མོ་དངོས་གནས་རྒོད་པོ་ཞིག་ཡིན་ལ་སྐྲག་ས་འཇིགས་ས
ཅི་ཡང་མེད། ངའི་བསམ་པར་ཕྲུ་གུ་འདི་འདྲ་མང་པོ་བཙས་ཤིང་། ལས་ཀ་འདི་འདྲ་ལྕི་
མོ་ལས་ནས་ཡོང་བས་ད་ལྟ་ཁོ་མོའི་ཁོག་ན་ངར་ཤུགས་དེ་འདྲ་ཡོད་རྒྱུ་མ་རེད་བསམ་ཡོད།
འོན་ཀྱང་། དོན་དངོས་ནི་དེ་འདྲ་ཞིག་མིན་པ་འདྲ། དཀོན་མཆོག་ཡེ་ཤུ། ཁ་སྔོན་ཁོ་མོའི་
ལག་ཏུ་འདེགས་ཆས་ཡུ་བ་བཟུང་ཡོད་པའི་སྐབས་དེར། སྐད་ཆ་དྲང་མོར་བཤད་ན་ང་
རང་དངོས་གནས་ཁོ་མོའི་ཉེ་སར་བཅར་མི་ཕོད་ལ། ལག་ནས་ལག་ཆ་དེ་བས་ཀྱང་ལེན་
ག་ལ་ཕོད ཅེས་བཤད།
ཁོམ་གྱིས་ཁོ་མོར་ཅི་ཞིག་བྱུང་བ་དངོས་གནས་མི་ཤེས། གཅིག་བྱས་ན་ངལ་དུབ་ཀྱི་
དབང་གིས་ཡིན་རྒྱུ་རེད།” ཅེས་བཤད།
ཨལ་གྱིས་བྱེ་ཐང་འདི་བརྒལ་དུས་ངས་སྡུག་བཤད་མུག་བཤད་བྱས་ནས་འདུག་འདོད་
མེད། ངའི་རྣམ་རིག་ཡོད་ཚད་འཁོར་ཆག་འདིའི་སྟེང་དུ་བསྒྲིམ་དགོས།" ཞེས་བཤད།
ཋོམ་གྱིས་“ཨུན། ཁྱོད་ཀྱིས་རླངས་འཁོར་དངོས་གནས་ཡག་པོ་བདམས་འདུག འདིས་
ད་བར་དུ་ང་ཚོར་ཕལ་ཆེར་དཀའ་ལས་གཅིག་ཀྱང་མ་གཏད།" ཅེས་བཤད།
མུན་པ་ནག་ཅིང་ཚ་བ་ཆེ་བའི་མཚན་མོ་ཧྲིལ་པོར་ཁོ་ཚོ་ཉོབ་ཅིང་དུབ་ནས་སོང་
ཞིང་། མཚམས་ལ་ལར་རི་བོང་རྣ་རིང་རེ་ཁོ་ཚོའི་གློག་འོད་ཁྲོད་དུ་མངོན་ཡོང་ལ། དེ་
ནས་མཆོང་མ་ལྡིང་གིས་ཕར་བྲོས་འགྲོ། སྐྱ་རེངས་ཀྱི་སྣང་བ་ཁོ་ཚོའི་རྒྱབ་ཕྱོགས་སུ་
ཤར་བཞིན་པའི་སྐབས་སུ་ཁོ་ཚོས་མདུན་ཕྱོགས་སུ་མོ་ཧ་ཝེ་གྲོང་རྡལ་གྱི་གློག་འོད་ཁག་
མཐོང་བྱུང་། ཁོ་ཚོས་མོ་ཧ་ཝེ་གྲོང་རྡལ་ནས་ཆུ་སྒམ་དང་སྣུམ་སྒམ་ཚང་མ་ཁ་བཀང་
རྗེས་རི་བོའི་ཁྲོད་དུ་གོག་བགྲོད་ཀྱིས་སོང་། སྐབས་དེར་སྐྱ་རེངས་ཡོངས་སུ་ཤར་ཟིན།
ཁྲོམ་གྱིས་“དཀོན་མཆོག་ཡེ་ཤུ། ང་ཚོས་བྱེ་ཐང་བརྒལ་ཟིན་འདུག ཨ་ཕ། ཨལ། དཀོན་
མཆོག་ཡེ་ཤུ། ང་ཚོས་བྱེ་ཐང་བརྒལ་ཟིན་འདུག” ཅེས་བཤད།
ཨལ་གྱིས་ང་ཐང་ཆད་ནས་དེ་ལ་ཁ་ཡ་བྱེད་ཁོམ་མ་བྱུང་།" ཞེས་བཤད།
"ངས་ཅུང་ཙམ་བསྐོར་དགོས་སམ།”
"མི་དགོས། ད་དུང་ཅུང་ཙམ་སྒུག
ཁོ་ཚོས་ཞོགས་པའི་སྣང་བའི་ཁྲོད་ནས་ཋེ་ཧ་ཆ་ཕི་གྲོང་ཁྱེར་བརྒྱུད་ནས་སོང་། སྐབས་
དེར་དགུང་གི་ཉི་གཞོན་དེ་ཁོ་ཚོའི་རྒྱབ་ཕྱོགས་ནས་འཆར་ཡོང་ལ། གློ་བུར་དུ་ཁོ་ཚོས་
གཤམ་ཕྱོགས་སུ་ཡོད་པའི་ལུང་གཤོངས་ཆེན་པོ་དེ་མཐོང་བྱུང༌། ཨལ་གྱིས་གློ་བུར་དུ་ཁ་
འགོག་མནན་ནས་རླངས་འཁོར་དེ་གཞུང་ལམ་གྱི་དཀྱིལ་དུ་བསྡད་ནས་"སྟོན་པ་ཡེ་ཤུ།
ལྟོས་དང་ཞེས་བཤད། ག་ས་གང་དུ་རྒུན་འབྲུམ་ར་བ་དང་ཤིང་འབྲས་ལྡུམ་ར་ཡོད་
ཅིང་། སྔོ་ཞིང་ལྗང་ལ་ཐང་ངོས་སྙོམས་པའི་ལུང་གཤོངས་ཆེན་མོ་འདི་ནི་ཅི་འདྲའི་མཛེས་
སྡུག་ལྡན་པ་ཞིག་རེད་ཨང་། ཕྲེང་བར་བསྟར་བའི་ཤིང་སྡོང་། ཤིང་སྡོང་བར་གྱི་ཞིང་གཞིས།
དེ་ནས་ཨ་ཕས་‘དཀོན་མཆོག་མཐུ་སྟོབས་ཅན་པོ།” ཞེས་ངག་ལས་ཤོར། ཐག་རིང་
ཐག་རིང་ན་གྲོང་ཁྱེར་མང་པོ་མཐོང་ཞིང་། ཤིང་འབྲས་ལྡུམ་རའི་ཁྲོད་དུ་གྲོང་རྡལ་ཆུང་
ཆུང་ཁག་གང་སར་ཁྱབ་འདུག་ལ། ཞོགས་པའི་གསེར་མདོག་གི་ཉི་མ་དེ་ལུང་གཤོངས་
ཀྱི་མཁའ་དབྱིངས་སུ་འཚེར། རླངས་འཁོར་ཆུང་བ་ཞིག་གིས་ཁོ་ཚོའི་རྒྱབ་ནས་དུང་བརྡ་
བཏང་བས། ཨལ་གྱིས་རླངས་འཁོར་ལམ་འགྲམ་དུ་བསྐོར་ནས་དེ་གར་བཞག
“ངས་འདི་ལ་ལྟད་མོ་གཅིག་བལྟ་དགོས། ཞོགས་པའི་ཉི་འོད་ཁྲོད་དུ་ཁ་ཞེང་ཆེ་བའི་
ཞིང་ཁ་ཚང་མར་གསེར་འོད་འཕྲོ་ལ། ལྕང་སྡོང་དང་སྤོས་ཤིང་རྣམས་ནི་བསྟར་བ་དང་
བསྟར་བར་བསྒྲིགས་ཡོད།
ཨ་ཕས་དབུགས་རིང་ཞིག་བླངས་ནས་“ངས་ས་ཆ་འདི་འདྲའི་སྐྱིད་པོ་ཞིག་ཡོད་པ་
ཡིད་ལའང་འཆར་མྱོང་མེད ཅེས་བཤད། ཡུལ་ཁམས་འདིར་ཁམ་བུའི་སྡོང་པོ་དང་སྟར་
ཀའི་ཞིང་ར། གཤར་དང་གཤར་བྱས་པའི་སྔོ་ལྗང་གི་ཚ་ལུ་མའི་ཞིང་ར་ཡོད་ལ།ཤིང་སྡོང་
གསེང་ནས་ཁང་ཀླད་དམར་པོ་མང་པོ་མངོན། ད་དུང་འབྲུ་ཁང་། འབྲུ་ཡིས་གང་བའི་འབྲུ་
ཁང་ཡོད། ཨལ་རླངས་འཁོར་ལས་བབས་ནས་རྐང་སྲིང་ལག་སྲིང་བྱས།
ཁོས་ཨ་མ། མར་བབས་ནས་གཅིག་ལྟོས་དང་། ང་ཚོ་སླེབས་འདུག" ཅེས་བོས།
རུ་ཐེ་དང་ཝིན་ཧྥིལད་གཉིས་ཀ་རླངས་འཁོར་སྟེང་ནས་བྲེལ་འཚུབ་ཀྱིས་བབས་
ཤིང་། དེ་ནས་ཁོ་ཚོའི་མིག་མདུན་གྱི་ལུང་གཤོངས་ཆེན་པོ་འདིས་ཁོ་གཉིས་ཡ་མཚན་
ནས་ཧོན་འཐོར་ཞིང་། ཁ་སྐྱེངས་སུ་བཅུག སྨིག་རྒྱུ་ཡིས་རྒྱང་རིང་གི་ཡུལ་ལྗོངས་གསལ་
ལ་མི་གསལ་བ་བྱས་འདུག་ཅིང་། ས་ཐག་ཅི་ཙམ་རིང་ན་ཡུལ་ངོས་དེ་ཙམ་སྙོམས་པོ་རེད།
རླུང་འཐག་འཁོར་ལོ་ཞིག་ཉི་འོད་ཁྲོད་དུ་འོད་སྣང་འཚེར་བཞིན་འདུག་ལ། འཁོར་ལོའི་
འཁོར་མདའ་རྣམས་ནི་རྒྱང་རིང་ཡུལ་དུ་ཉི་འོད་བརྡ་ཆས་ཤིག་དང་མཚུངས། རུ་ཐེ་དང་
ཝིན་ཧྥིལད་གཉིས་ཀྱིས་དེ་ལ་བལྟས་ནས་འདུག་ཅིང་། དེ་ནས་རུ་ཐེ་ཡིས་ཁ་ལི་ཧྥོར་ནེ་
ཡ་རེད།” ཅེས་ཤུབ་པུར་སྨྲས།
ཝིན་ཧྥིལད་ཀྱིས་ཚིག་འབྲུ་རེ་རེའི་ཐད་དུ་མཆུ་སྒྲོས་ཡང་མོར་འགུལ་ནས་ཕ་གི་ན་
ཤིང་ཏོག་འདུག” ཅེས་བཤད།
ཁ་སེ་དང་ཨ་ཁུ་ཇོན། ཁོན་ནེ་དང་རོ་སི་ཤ་རོན་བཅས་རླངས་འཁོར་ལས་མར་བབས་
ནས་དེ་གར་ཁུ་སིམ་པོས་ལངས་ནས་བསྡད། རོ་སི་ཤ་རོན་གྱིས་ཁོ་མོའི་སྐྲ་ལོ་ལྟག་ཏུ་ཤད་
མགོ་བརྩམས་ཤིང་། སྐབས་དེར་ཁོ་མོའི་མིག་ལམ་དུ་མདུན་ཕྱོགས་ཀྱི་ལུང་གཤོངས་རིང་
མོ་དེ་མངོན་པས། ཁོ་མོའི་ལག་པ་གཉིས་ཀ་དལ་མོས་འགྲམ་ལོགས་གཉིས་སུ་མར་ལྷུང་།
ཋོམ་གྱིས་“ ཨ་མ་གང་དུ་ཡོད། ངས་ཁོ་མོས་འདི་གཅིག་མཐོང་ན་འདོད། ལྟོས་དང་། ཨ་
མ། འདིར་ཤོག ཨ་མ།” ཞེས་བཤད་པས། ཨ་མ་རླངས་འཁོར་གྱི་གཞུག་སྐྱོར་ངོས་ནས་དལ་
ཞིང་སྲ་མོས་མར་བབས། ཋོམ་གྱིས་ཁོ་མོར་གཅིག་བལྟས། ‘དཀོན་མཆོག་མཁྱེན། ཁྱོད་
རང་ལ་ན་ཚ་ཞིག་བྱུང་བ་མིན་ནམ།" ཁོང་མོའི་གདོང་པ་སྐྱ་ཞིང་རེངས་ལ། མིག་ཟུང་
མིག་དོང་ནང་དུ་ཕྱིར་འཛུལ་གྲབས་ཡོད་པ་ལྟར་གཏིང་དུ་ལྷུང་ཞིང་། སེམས་ཁྲལ་གྱིས་
མིག་མཐའ་དམར་པོར་གྱུར། ཁོ་མོའི་རྐང་པ་ཐང་ལ་སྤོས་ཤིང་། ལག་པས་དོས་འཁོར་གྱི་
འགྲམ་སྐྱོར་ལ་འཐམས་ནས་གཟུགས་པོར་སྲ་བཟུང་།
ཁོ་མོའི་སྐད་ལ་འཛེར་སྐད་བབས་ང་ཚོ་ཕ་རོལ་ཏུ་སླེབས་ཟིན་ཟེར་བ་ཡིན་ནམ།”
ཋོམ་གྱིས་གཤམ་འོག་གི་ལུང་གཤོངས་ཆེན་མོར་མཛུབ་སྟོན་བྱས་ལྟོས་དང་།
ཁོ་མོའི་མགོ་བོ་ཕར་འཁོར་ནས་ཁ་ཅུང་ཟད་གདངས། ཁོ་མོའི་མཛུབ་མོ་མགྲིན་པར་
འཁྱེར་ནས་སྐེ་ངོས་ཀྱི་སྐྱི་ལྤགས་ཅུང་སེན་བར་དུ་བཙིར་ནས་འཇམ་པོས་གཅུས་རྗེས་
"དཀོན་མཆོག་ཐུགས་རྗེ་ཅན། ངའི་བཟའ་མི་ཚང་མ་འདིར་འབྱོར་སོང་ཨ།” ཞེས་བཤད་
ཅིང་། དེ་ནས་ཁོ་མོའི་པུས་མོ་ལྷོད་ལ་བབས་ནས་རླངས་འཁོར་གྱི་རྐང་གདན་སྟེང་དུ་དལ་
མོས་བསྡད།
‘ཨ་མ། ཁྱོད་ན་ཡི་འདུག་གམ
"མ་རེད། ཐང་ཆད་པ་ཙམ་རེད།
"ཁྱོད་རང་གཉིད་མེད་དམ།”
་་མེད།"
“ཨ་ཕྱིའི་ན་ཚ་སྡུག་པོ་རེད་དམ།”
ཨ་མས་མར་ཁོ་མོའི་ལག་པ་གཉིས་ལ་གཅིག་བལྟས། ཁོ་མོའི་ལག་པ་གཉིས་ནི་ངལ་
དུབ་ཀྱིས་མནར་བའི་མཛའ་རོགས་ཆ་གཅིག་དང་འདྲ་བར་ཁོ་མོའི་པང་བར་ཉལ་ནས་
འདུག གཏམ་ངན་འདི་ཁྱོད་ཚོར་ད་ལྟ་བཤད་མ་དགོས་པར་ཅུང་སྒུག་ཐུབ་ན་ཨང་འདོད།
ཚང་མ་བདེ་མོ་འཚམས་པོ་ཡིན་ན་ཨང་འདོད།”
ཨ་ཕས་་དེས་ན་ཨ་ཕྱིའི་ན་ཚ་སྡུག་པོ་ཡིན་པ་རེད། ཨེ་རེད།” ཅེས་བཤད།
ཨ་མས་མགོ་བོ་ཡར་བཀྱགས་ནས་མདུན་ཕྱོགས་ཀྱི་ལུང་གཤོངས་ཆེན་པོ་དེར་བལྟས།
“ཨ་ཕྱི་གྲོངས་སོང་།"
ཁོ་ཚོས་ཁོ་མོར་བལྟས། ཁོ་ཚོ་ཚང་མས་ཁོ་མོར་བལྟས། སྐབས་དེར་ཨ་ཕས་ག་དུས་
གྲོངས་སོང་།" ཞེས་དྲིས།
" མདང་ནུབ་ཞིབ་བཤེར་ས་ཚིགས་སུ་མ་སླེབས་སྔོན་ལ།
‘དེའི་རྐྱེན་གྱིས་ཁྱོད་ཀྱིས་ཁོ་ཚོར་སྔོག་བཤེར་བྱེད་དུ་མ་བཅུག་པ་རེད་ཨ།”
ཁོ་མོས་"ངས་ང་ཚོས་བྱེ་ཐང་བརྒལ་ཐུབ་རྒྱུ་མ་རེད་བསམ་ནས་ཞེད་སོང་། ངས་ཨ་ཕྱི་
ལ་ང་ཚོར་ཡང་ཐབས་ཤེས་མི་འདུག་ལབ་ཡོད། ཁྱིམ་ཚང་གང་པོས་བྱེ་ཐང་བརྒལ་དགོས་
ཤིང་། ཁོ་མོ་གྲོངས་བཞིན་པའི་སྐབས་སུ་ངས་ཁོ་མོར་དེ་ལབ་ཡོད། ང་ཚོ་བྱེ་ཐང་དཀྱིལ་
དུ་ལུས་མི་རུང་། ང་ཚོར་བྱིས་པ་ཡོད་ལ། ད་དུང་རོ་སི་ཤ་རོན་ལ་མངལ་ཡོད་པ་རེད། ངས་
དེ་ཁོ་མོར་ལབ་ཡོད།” ཅེས་བཤད་རྗེས། ཁོ་མོས་ལག་པ་ཡར་བཀྱགས་ནས་གདོང་པ་སྤར་
མོས་བཀབ་ནས་ཅུང་ཙམ་ལ་བསྡད།དེ་ནས་ཨ་མས་སྐད་མགོ་དམའ་མོས་“ཁོ་མོ་ནི་ལྟ་ན་
སྡུག་པའི་སྔོ་ལྗང་གི་ཡུལ་གྲུ་འདི་རུ་དུར་སྦས་བྱེད་ཐུབ་སོང་ཨང་། མཐའ་འཁོར་ཤིང་
སྡོང་གིས་བསྐོར་བའི་ས་ཆ་སྐྱིད་པོ་ཞིག་ཏུ་དུར་སྦས་བྱེད་ཐུབ་སོང་ཨང་། ཁོ་མོ་ཁ་ལི་ཧྥོར་
ནེ་ཡ་ནས་གཏན་དུ་གཟིམ་རྒྱུ་བྱུང་བ་རེད་ཨང་།” ཞེས་བཤད།
བཟའ་མི་ཡོངས་ཀྱིས་ཨ་མའི་སྙིང་སྟོབས་འདི་ལ་ཅུང་འཇིགས་སྣང་དང་བཅས་བལྟས།
ཥོམ་གྱིས་"དཀོན་མཆོག་ཡེ་ཤུ། ཁྱོད་དེ་ལྟར་མཚན་གང་པོར་ཁོ་མོའི་རྩ་ནས་བསྡད་
པ་ཡིན་ནམ།” ཞེས་བཤད།
ཨ་མས་འུ་ཐུག་པའི་རྣམ་པ་དང་བཅས་བཟའ་མི་ཡོངས་ཀྱིས་བྱེ་ཐང་བརྒལ་ཐུབ་
དགོས ཞེས་བཤད།
ཥོམ་ཁོ་མོའི་ཉེ་སར་བཅར་ནས་ལག་པ་ཁོ་མོའི་ཕྲག་ཏུ་བཞག
ཁོ་མོས་"ང་ལ་ཐུག་མི་དགོས། ཁྱོད་ཀྱིས་ང་ལ་མ་ཐུག་ན་ངས་བཟོད་བསྲན་བྱེད་ཐུབ།
གཅིག་ཐུག་ཚེ་དངོས་གནས་བཟོད་དཀའ།" ཞེས་བཤད།
ཨ་ཕས་ད་ང་ཚོ་འགྲོ་དགོས། ང་ཚོ་རི་ལས་མར་འབབ་དགོས།” ཞེས་བཤད།
ཨ་མས་ཁོའི་གདོང་པར་ཡར་གཅིག་བལྟས་ང་...། ང་མདུན་ནས་བསྡད་ན་ཨེ་ཆོག
ང་ད་ལྟ་རྒྱབ་ལོགས་དེར་ཕྱིར་འགྲོ་ན་མི་འདོད། ང་ཐང་ཆད་འདུག ཐང་ཆད་ནས་ཤི་
གྲབས་འདུག
ཁོ་ཚོ་དོས་ཕུང་གི་སྟེང་དུ་ཕྱིར་བུད་ཅིང་། ཁོ་ཚོ་སྟེང་དུ་འབུད་སྐབས་མལ་གཟན་
ཞིག་གིས་བཏུམ་ནས་ཡོད་པའི་སྲ་མཁྲེགས་ཀྱི་ཕུང་པོ་དེར་བྱོལ་ཅི་ཐུབ་བྱས། ཕུང་པོ་
དེའི་མགོ་བོ་ཡང་བཏུམ་ནས་ཡོད། ཁོ་ཚོ་རང་རང་གི་ས་རུ་ཕྱིར་སོང་ནས་མིག་ཟུང་
གིས་ཕུང་པོ་དེ་ལ་མི་ལྟ་ཐབས་བྱས། མལ་གཟན་གྱི་ངོས་སུ་འབུར་འབུར་ཞིག་དོད་འདུག་
ཅིང་། དེ་ནི་ཕུང་པོ་དེའི་སྣ་རེད་ལ། དེ་ནས་འབུར་ངོས་གཟར་མོ་ཞིག་ཡོད་ཅིང་། དེ་ནི་
ཕུང་པོ་དེའི་མ་ནེའི་རྩེ་མོ་རེད། ཁོ་ཚོས་འདི་དག་ལ་མི་ལྟ་ཐབས་བྱས། ཁོ་ཚོས་མིག་ཟུང་
གིས་ཕྱོགས་གཞན་པ་ལ་ལྟ་ཐབས་བྱས་མོད། འོན་ཀྱང་། ཁོ་ཚོའི་མིག་ཟུང་གིས་ཀླད་པའི་
བཀོད་འདོམས་ལ་མི་ཉན། རུ་ཐེ་དང་ཝིན་ཧྥིལད་གཉིས་ཀ་ཕར་ཕྱོགས་ཀྱི་གྲུ་ག་ཞིག་ཏུ་
འཁུམས་ནས་འདུག་ཅིང་། ཁོ་གཉིས་ཀྱིས་གང་ཐུབ་ཀྱིས་ཕུང་པོ་དེ་དང་རྒྱང་ཐག་བསྐྱེད་
ནས། མིག་ཟུང་གིས་མལ་གཟན་གྱིས་བཏུམ་ཡོད་པའི་དངོས་པོ་དེ་ལ་ཅེར།
རུ་ཐེ་ཡིས་‘དེ་ཨ་ཕྱི་རེད། ཁོ་མོ་ཤི་ཟིན།” ཞེས་བཤད།
ཝིན་ཧྥིལད་ཀྱིས་སྒམ་ཚུགས་ཀྱིས་མགོ་བོ་ལྡེམ་བཞིན་“ཁོ་མོས་དབུགས་རྩ་བ་ནས་
ལེན་གྱི་མི་འདུག ཁོ་མོ་རྦད་དེ་ཤི་ཚར་འདུག” ཅེས་བཤད།
རོ་སི་ཤ་རོན་གྱིས་སྐད་མགོ་དམའ་མོས་མདང་ནུབ་ཁོ་མོ་གྲོངས་བཞིན་པའི་སྐབས་
སུ། ང་ཚོས་... །” ཞེས་བཤད།
ཁོན་ནེ་ཡིས་“དེ་ང་ཚོས་ཇི་ལྟར་ཤེས་སམ།” ཞེས་ཁོ་མོར་སེམས་གསོ་བྱས།
ཨལ་གྱིས་ཨ་མ་ལ་འདུག་གནས་སྤྲོད་ཆེད་དུ་རང་ཉིད་དོ་པོའི་སྟེང་དུ་འགོས་ཤིང་། ཁོ་
སེམས་སྡུག་སྟབས་གཟུགས་པོ་སྒྲོབ་སྒྲོབ་ཀྱིས་ཡོང་། ཁོ་ཁ་སེ་དང་ཨ་ཁུ་ཇོན་གཉིས་ཀྱི་
བར་དུ་ལྗིད་ཏིག་ཏིག་གིས་བསྡད་རྗེས་ཨུན། ཁོ་མོ་ལོ་ན་མཐོན་པོ་རེད། ད་ཁོ་མོའི་དུས་
ཚོད་ལ་སླེབས་པ་ཡིན་རྒྱུ་རེད། སྐྱེ་བའི་མཐའ་མར་འཆི་བ། ཞེས་བཤད་པར། ཁ་སེ་དང་
ཨ་ཁུ་ཇོན་གཉིས་ཀྱིས་ཁོ་རང་ནི་མཚར་སྣང་ཆེ་ལ་སྐད་ཆ་བཤད་ཤེས་པའི་ཤིང་སྡོང་ཞིག་
ཡིན་པ་ལྟར། རྣམ་འགྱུར་ཅི་ཡང་མེད་པའི་མིག་མདངས་ཀྱིས་ཁོ་ལ་བལྟས་པས། ཁོས་“ཨོ།
དེ་འདྲ་མ་རེད་དམ།” ཞེས་དྲིས། དེ་ནས་ཁོ་གཉིས་ཀྱིས་མིག་ཟུང་ཕར་ཕྱོགས་ལ་བལྟས་པས།
ཨལ་གྱི་ངོ་གདོང་ནག་རོག་གེར་ཅི་བྱ་གཏོལ་བྲལ་དུ་ལུས།
ཁ་སེ་ཡིས་བསམ་གཞིག་གི་ཀློང་ནས་"མཚན་གང་པོར་ཁོ་མོ་ཁེར་རྐྱང་རེད།” ཅེས་
བཤད་ཅིང་། དེ་ནས་མུ་མཐུད་དུ་རྔོན། བུད་མེད་འདི་འདི་འདྲའི་བརྩེ་བ་དང་བྱམས་པ་
ཆེ་བས། ཁོ་མོས་ང་ལ་ཞེད་སྣང་སློང་། དེས་ང་རང་སྐྲག་ཏུ་འཇུག་ལ་དེས་ངའི་སེམས་པ་
དཀྲུག ཅེས་བཤད།
ཇོན་གྱིས་དེ་སྡིག་པ་ཞིག་རེད་དམ། འདི་ལ་སྡིག་པའི་ཆ་ཤས་འདྲེས་སམ ཞེས་དྲིས།
ཁ་སེ་ཁོའི་ཕྱོགས་སུ་མཚར་སྣང་དང་བཅས་འཁོར་ནས་"སྡིག་པ་ཨེ། འདི་ལ་སྡིག་པའི་
ཆ་ཤས་ཤིག་གང་ན་ཡོད།” ཅེས་བཤད།
ཇོན་གྱིས་“ངས་སྡིག་པ་དང་མ་འདྲེས་པའི་ལས་ཤིག་གཏན་ནས་བསགས་མྱོང་མེད།
ཅེས་བཤད་ཅིང་། དེ་ནས་ཁོས་ཐུམ་རིང་དུ་བཏུམ་ནས་ཡོད་པའི་ཕུང་པོ་དེ་ལ་བལྟས།
ཋོམ་དང་ཨ་མ། ཨ་ཕ་བཅས་མདུན་གྲལ་དུ་བསྡད། ཋོམ་གྱིས་རླངས་འཁོར་དལ་མོར་
ཅུང་འགྲིལ་དུ་བཅུག་ཅིང་། དེ་ནས་འཕྲུལ་འཁོར་གྱི་སྒོ་ཕྱེས། ཁུར་པོ་ལྕི་བའི་དོས་འཁོར་
དེ་དལ་མོར་འགུལ་ཞིང་། ངུར་སྒྲ་སྒྲོག་བཞིན་ཡོ་ཡོ་འཁྱོར་འཁྱོར་གྱིས་རི་ངོས་ནས་མར་
མཆོང་ལྡིང་བྱེད་བཞིན་སོང་། དགུང་གི་ཉི་མ་ཁོ་ཚོའི་རྒྱབ་ཕྱོགས་སུ་ཡོད་ཅིང་། གསེར་
མདོག་འཕྲོ་བའི་སྔོ་ལྗང་གི་ལུང་གཤོངས་ཆེན་མོ་དེ་ཁོ་ཚོའི་མདུན་དུ་ཡོད། ཨ་མས་མགོ་
བོ་དལ་མོར་གཡས་གཡོན་དུ་གཡུག་གཡུག་བྱེད་བཞིན་དངོས་གནས་མཛེས། འདི་དག་
ཁོ་ཚོས་མཐོང་རྒྱུ་བྱུང་ཡོད་ན་ཨང་།" ཞེས་བཤད།
ཨ་ཕས་ངས་ཀྱང་དེ་ལྟར་འདོད ཅེས་བཤད།
ཁོམ་གྱིས་ལག་འོག་གི་ཁ་སྒྱུར་འཁོར་ལོར་རྡེབ་ཙམ་རྡེབ་ཙམ་བྱེད་བཞིན་ཁོ་ཚོ་ལོ་
ན་རྒས་དྲགས་པ་རེད། ཁོ་ཚོས་ཡུལ་འདི་ལྟ་བུ་ཞིག་རྩ་བ་ནས་མཐོང་མྱོང་ཡོད་པ་མ་རེད།
ཨ་མེས་ལོ་ན་གཞོན་དུས་ཁོས་ཨིན་ཇུན་ཏེ། ཨིན་ཌི་ཡན་གྱི་མི་མཐོང་མྱོང་ཡོད་ལ་རྩྭ་ཐང་
ཆེན་མོ་ཡང་མཐོང་མྱོང་ཡོད། ཨ་ཕྱི་ཡིས་ཁོ་མོ་ཐོག་དང་པོར་འཚོ་བ་བསྐྱལ་སའི་ཁང་པ་
དེ་གཅིག་པུ་མཐོང་མྱོང་ཡོད་པ་རེད། ཁོ་ཚོ་ལོ་ན་རྒས་དྲགས་པ་རེད། འདི་གའི་ཡོད་ཚད་
དངོས་གནས་མཐོང་ཐུབ་མཁན་ནི་རུ་ཐེ་དང་ཝིན་ཧྥིལད་གཉིས་རེད། ཅེས་བཤད།
ཨ་ཕས་”དེ་རིང་ཁོམ་གྱིས་མི་ཆེན་པོ་ཞིག་གི་སྐད་ཆ་འདྲ་བཤད་ཀྱི་འདུག ཕལ་ཆེར་
ཆོས་དཔོན་དང་འདྲ་བའི་སྐད་ཆ་འདྲ་བཤད་བཞིན་འདུག” ཅེས་བཤད།
ཨ་མས་སེམས་སྡུག་ངང་ནས་མཛུམ་ཞིག་བསྟན་"རེད། ཁོ་དངོས་གནས་ཆེན་པོ་
ཆགས་འདུག ཆེ་རྒྱུ་མང་སོང་ནས་མཚམས་ལ་ལར་ངས་ཀྱང་ངོ་ཡ་ལེན་མི་ཐུབ།
ཁོ་ཚོ་རི་ངོས་ནས་མར་མཆོང་ལྡིང་བྱེད་བཞིན་སོང་ཞིང་། གཡས་གུག་གཡོན་གུག་
དང་ཕར་འཐེན་ཚུར་འཐེན་བྱས་པའི་གཞུང་ལམ་བརྒྱུད་ནས་འགྲོ་སྐབས། མཚམས་ལ་
ལར་གཤམ་འོག་གི་ལུག་གཤོངས་ཆེན་མོ་དེ་མཐོང་ཐུབ་ལ། སྐབས་ལ་ལར་ལུང་གཤོངས་
དེ་མིག་ལམ་ནས་མི་སྣང་བར་འགྱུར། ལུང་གཤོངས་ཀྱི་མཁའ་རླུང་དྲོན་པོ་དེ་ཡར་ཡོང་
གི་འདུག་ལ། མཁའ་རླུང་ཁྲོད་དུ་དྲོད་ཁོལ་ལྡན་པའི་རྩི་ཏོག་གི་དྲི་བསུང་འཁྱེར་ནས་
ཡོང་ལ། ད་དུང་འཇིབ་རྩི་དང་འབྱར་རྩྭའི་དྲི་ཞིམ་ཡང་འཁྱེར་ནས་ཡོང་། ལམ་འགྲམ་
གཡས་གཡོན་དུ་འབུ་ཆ་ག་པ་ཐག་ཐག་ཏུ་གྲག སྐབས་དེར་སྦྲུལ་རྔ་སིལ་ཞིག་
ནང་དུ་ནུར་ནས་ཡོང་བས། ཋོམ་གྱིས་རླངས་འཁོར་སྦྲུལ་གྱི་སྟེང་དུ་བརྒྱུགས་པས། སྦྲུལ་
དེ་ཧྲུག་ཧྲུག་ཏུ་བཙིར་སོང་ལ། ཤི་མ་གསོན་གྱི་སྦྲུལ་དེ་ཁོ་ཚོའི་རྒྱབ་ཕྱོགས་ཀྱི་ལམ་སྟེང་
དུ་གཅུས་གུག་བྱེད།
ཋོམ་གྱིས་འདས་རྐྱེན་ཞིབ་དཔྱོད་པ་གང་དུ་ཡོད་ན་འཚོལ་དགོས། ང་ཚོས་ཁོ་མོ་དུར་
འཇུག་ཚད་ལྡན་ཞིག་བྱེད་དགོས། དེ་ལ་སྒོར་མོ་ག་ཚོད་དགོས་ཀྱི་ཡོད་དམ། ཨ་ཕ།” ཞེས་
བཤད།
ཨ་ཕས་"སྒོར་མོ་བཅུ་བཞི་ཙམ་དགོས་རྒྱུ་རེད།” ཅེས་བཤད།
ཋོམ་གད་མོ་བགད་དཀོན་མཆོག་ཡེ་ཤུ། ང་ཚོ་དངོས་གནས་ཅང་མེད་ལག་སྟོང་དུ་
འགྱུར་རྒྱུ་རེད། ང་ཚོར་དངོས་གནས་འཁྱེར་ནས་འགྲོ་རྒྱུ་ཅི་ཡང་ཡོད་རྒྱུ་མ་རེད།” ཁོ་རང་
ཁྲེལ་དགོད་ཅུང་བྱས་ཤིང་། དེ་ནས་མགྱོགས་པོར་གདོང་པ་ཕྱིར་གཟབ་ནན་བྱས། ཁོས་
རང་ཉིད་ཀྱི་ཞྭ་མོའི་ཐོད་ལྕེ་མིག་སྟེང་དུ་དམའ་སར་འཐེན། དེ་ནས་དོས་འཁོར་དེ་ལུང་
གཤོངས་ཆེན་མོའི་མཐིལ་དུ་དངོས་སུ་བབས།

ལེའུ་བཅུ་དགུ་པ།

ཁ་ལི་ཧྥོར་ནེ་ཡ་མངའ་སྡེ་ནི་སྔོན་ཆད་མེག་སེ་ཁོ་རྒྱལ་ཁབ་ཀྱི་མངའ་ཁོངས་ཡིན་ལ།
མངའ་སྡེ་འདིའི་རི་ཆུ་ཚང་མ་མེག་སེ་ཁོའི་མི་ལ་དབང་བ་ཡིན། དེ་ནས་ངོ་གདོང་བཙོག་
ཅིང་གྱོན་གོས་རལ་བའི་ཨ་རིའི་མི་ཚོགས་དཔུང་ཞིག་ས་ཁུལ་འདིར་འཚང་ཁ་བརྒྱབ་
ནས་བསླེབས་པ་རེད། ཁོ་ཚོ་ས་ཞིང་གི་ཐོག་ཏུ་ཧམ་པ་ལངས་དྲགས་པའི་རྐྱེན་གྱིས། ཁོ་
ཚོས་ས་བདག་ས་ཋེར་ཚང་གི་ཞིང་ས་དང་། ས་བདག་གྷ་རེ་རོ་ཚང་གི་ཞིང་ས་ཚང་མ་
ཚུར་འཕྲོག་ཡོང་ནས་བདག་ཏུ་བཟུང་ཞིང་། ས་ཞིང་དེ་དག་དུམ་བུ་དུམ་བུར་བགོས་པ་
རེད་ལ། བཀྲེས་ལྟོགས་ཀྱིས་མནར་བའི་སྨྱོན་པ་འདྲ་བ་འདི་ཚོས་དེའི་དོན་དུ་འཁྲུག་རྩོད་
དང་དང་ཁ་རྩོད་ཀྱང་བརྒྱབ་པ་རེད། ཁོ་ཚོས་ས་གཞིས་སྟེང་དུ་ཁང་པ་དང་འབྲུ་ཁང་ཕུག་
ཅིང་། ས་རྒོད་བསློགས་ནས་འབྲུ་རིགས་བཏབ་པ་རེད། འདི་དག་ཚང་མ་ནི་ཁོ་ཚོའི་རྒྱུ་
དངོས་ཡིན་ཞིང་། རྒྱུ་དངོས་ནི་བདག་དབང་གི་མཚོན་བྱེད་ཡིན།
སྐབས་དེ་དུས། མེག་སེ་ཁོའི་མི་རྣམས་ནི་སྟོབས་ཤུགས་ཆུང་ཞིང་གྲོད་ཁོག་རྒྱགས་ཡོད་
ཅིང་། ཁོ་ཚོ་ལ་ས་ཞིང་ཐད་དུ་ཨ་རི་པ་ཚོ་ལྟ་བུའི་འདོད་རྔམ་མེད་པའི་རྐྱེན་གྱིས་ཁོ་ཚོས་
བཙན་འཛུལ་འདི་འགོག་ཐབས་མ་བྱུང༌།
དེ་ནས་དུས་ཚོད་ཡུན་གྱིས་འདས་པ་དང་ཆབས་ཅིག་ཏུ། བཙན་བཟུང་མཁན་འདི་
ཚོ་ཡང་རིམ་བཞིན་བཙན་བཟུང་མཁན་མ་ཡིན་པར་ས་བདག་ཏུ་གྱུར། ཁོ་ཚོའི་ཕྲུ་གུ་ཚོ་
ས་གཞིས་འདིའི་སྟེང་ནས་འཚར་ལོངས་བྱུང་ནས་རང་ཉིད་ཀྱི་ཕྲུ་གུ་བསྐྱངས། དེ་ལྟར་
བཀྲེས་ལྟོགས་ཟེར་བ་དེ་ཁོ་ཚོ་དང་གཏན་དུ་བྲལ་ཞིང་། ས་ཞིང་དང་འཐུང་ཆུ། དེའི་སྟེང་
གི་མཁའ་དབྱིངས་དྭངས་མོ། ས་སྟེང་དུ་ཤིག་ཤིག་ཏུ་སྐྱེ་ཡོང་བའི་རྩི་ཤིང་། ས་འོག་ཏུ་ལྗིད་
ཏིག་ཏིག་གིས་ཟུག་ཡོང་བའི་རྩད་པ་བཅས་ལ་སོ་འཆའ་ཞིང་མཆི་མ་ཤོར་བཞིན་གཅན་
གཟན་ལྟར་ཧམ་པ་ལངས་པ་དེ་ནི་དེང་སང་ཁོ་ཚོའི་དྲན་པའི་ཡུལ་ནས་ཡོངས་སུ་ཡལ།
ད་ལྟ་ལོངས་སྤྱོད་འདི་དག་ཁོ་ཚོར་ཡོངས་སུ་འཛོམས་ཡོད་པའི་རྐྱེན་གྱིས། དེང་སང་ཁོ་
ཚོས་འདི་དག་གི་བྱུང་རབས་རྩ་བ་ནས་ཤེས་ཀྱི་མེད། དེང་སང་ཁོ་ཚོར་ས་ཞིང་གཤིན་པོ་
ལེབ་མོ་རེ་དང་། དེ་དག་རྨོ་བའི་འོད་ཀྲིག་ཀྲིག་གི་ཐོང་གཤོལ་བཅས་ཀྱི་དོན་དུ་གྲོད་ཁོག་
ལ་ན་ཟུག་གཏོང་བའི་རྔམ་སེམས་དེ་མེད་ལ། ས་བོན་དང་བར་སྣང་དུ་གཤོག་འགྱུར་བྱེད་
པའི་རླུང་འཐག་འཁོར་ལོ་བཅས་ལ་ཡང་འདོད་རྔམ་མེད། དེང་སང་ཁོ་ཚོ་མུན་ནག་ཁྲོད་
ནས་མལ་ལས་ལངས་མི་དགོས་ལ། ད་དུང་གཉིད་ལ་རོལ་བའི་བྱ་བྱེའུའི་ཅ་ཅོ་ལ་ཡང་ཉན་
མི་དགོས། དེ་བཞིན། ཁང་པའི་ཕྱི་ནང་གི་གྲང་རླུང་ཁྲོད་ནས་ཞིང་ལས་བྱེད་དུ་འགྲོ་ཆེད་
ཞོགས་པའི་འོད་སྣང་དང་པོར་ཡང་སྒུག་མི་དགོས། བྱ་རིམ་འདི་དག་ནི་འདས་ཟིན་
པའི་བྱུང་བ་ཙམ་ཡིན་ལ། དེང་སང་འབྲུ་རིགས་དེ་དངུལ་ལོར་ལ་རྩི་བཞིན་ཡོད་ལ། ས་
ཞིང་ནི་མ་རྩ་དང་སྐྱེད་ཀའི་རིན་ཐང་སྟེང་འཇལ་གྱི་ཡོད་པ་དང་། འབྲུ་རིགས་རྣམས་ས་
ལ་མ་བཏབ་གོང་ནས་ཉོས་ཟིན་ལ་བཙོངས་ཀྱང་ཟིན་པ་རེད། དེ་བས། དེང་སང་ལོ་ཉེས་
དང་ཐན་པ། ཆུ་ལོག་བཅས་ཀྱིས་ཚེ་སྲོག་གཅིག་གི་ནང་གི་ཚེ་སྲོག་ཕྲ་མོ་ཞིག་མཚོན་
གྱི་མེད་པར། དེས་དངུལ་ལོར་གྱི་གྱོང་གུན་མཚོན་གྱི་ཡོད། དེ་ནས་རིམ་བཞིན་ཁོ་ཚོའི་
བརྩེ་བ་དང་སྙིང་རྗེ་དེ་དངུལ་ལོར་དང་ལྷན་དུ་ཇེ་སྲབ་ཏུ་གྱུར་སོང་ལ། བུ་ལོན་གྱི་སྐྱེད་
ཀའི་ཁྲོད་ནས་ཁོ་ཚོའི་ཧུར་སེམས་ཀྱང་རིམ་བཞིན་ཁོ་ཚོ་དང་ཐག་ཇེ་རིང་དུ་གྱུར། མཇུག་
མཐར་ཁོ་ཚོ་ཚང་མ་ཞིང་པ་མ་ཡིན་པར་འབྲུ་རིགས་ཀྱི་ཚོང་ཁང་ཆུང་ཆུང་རེ་གཉེར་
མཁན་དང་། ཐོན་སྐྱེད་མ་ཐུབ་གོང་ནས་ཐོན་རྫས་བཙོང་དགོས་པའི་ཐོན་སྐྱེད་པ་རུ་གྱུར།
དེ་ནས་ཚོང་གཉེར་ལ་མི་མཁས་པའི་ཞིང་པ་ཚོའི་ས་ཞིང་རྣམས་ཚོང་གཉེར་ལ་མཁས་
པ་ཚོའི་ལག་ཏུ་ཤོར། དེ་དུས་གལ་སྲིད་ཁྱོད་རང་ཚོང་གཉེར་ལ་མ་མཁས་ན། ཁྱོད་རང་ས་
ཞིང་དང་རྨོ་འདེབས་ལ་ག་ཚོད་དགའ་བའི་ཞིང་པ་ཞིག་ཡིན་རུང་ཁྱོད་རང་འཚོ་ཐབས་
བྲལ་བ་ཡིན། དེ་ལྟར་རིམ་བཞིན་ས་ཞིང་ཚང་མ་ཚོང་པ་ཚོར་དབང་བར་གྱུར་ཅིང་། ཁོ་
ཚོའི་ས་ཞིང་གི་ས་རྒྱ་ཇེ་ཆེ་ནས་ཇེ་ཆེར་གྱུར་པ་དང་ཆབས་ཅིག་ཏུ། ཚོང་པའི་ཁ་གྲངས་
ཇེ་ཉུང་ནས་ཇེ་ཉུང་དུ་གྱུར་པ་རེད།
ད་ལྟ་ཞིང་ལས་དེ་བཟོ་ལས་སུ་གྱུར་ཅིང་། བདག་པོ་ཚོ་རོ་མན་གྱི་ལམ་ལུགས་ལ་
ཞུགས་ཡོད། འོན་ཀྱང་། ཁོ་ཚོས་ལམ་ལུགས་དེ་ཅི་འདྲ་ཞིག་ཡིན་པ་ཤེས་ཀྱི་མེད། དེ་ནས་
ཁོ་ཚོས་བྲན་གཡོག་ནང་འདྲེན་བྱས། འོན་ཀྱང་། ཁོ་ཚོས་དེ་དག་ལ་རྒྱ་ནག་པ། འཇར་
པན་པ། མེག་སེ་ཁོ་པ། ཧྥི་ལི་ཕིན་པ་ཞེས་འབོད་པ་ལས་བྲན་གཡོག་ཅེས་མི་འབོད། ཚོང་
པ་ཚོས་མི་འདི་རིགས་ལ་ཁ་ཟས་སུ་སྲན་མ་དང་འབྲས་སྐྱ་ལས་གཞན་པ་ཅི་ཡང་མི་དགོས་
ཞེས་བཤད། ཁོ་ཚོར་མང་པོ་མི་མཁོ་ལ། གླ་ཆ་མཐོན་པོ་སྤྲད་རུང་ཁོ་ཚོས་དེ་ཇི་ལྟར་སྤྱོད་
དགོས་ཀྱང་མི་ཤེས། རྒྱུ་མཚན་ནི། ལྟོས་དང་། ཁོ་ཚོའི་འཚོ་བ་རོལ་སྟངས་ལ་ལྟོས་དང་ཤེས་
ཡོང་། ཁོ་ཚོའི་བཟའ་སྟངས་འཐུང་སྟངས་ལ་ལྟོས་དང་ཤེས་ཡོང་། གལ་སྲིད་ཁོ་ཚོར་བྱེད་
རྒྱུ་ལས་རྒྱུ་མང་ན་ཐད་ཀར་རྒྱལ་ཁོངས་ལས་ཕྱིར་ཕུད་བཏང་ཆོག
ས་ཞིང་རྣམས་རྒྱུན་ཆད་མེད་པར་ཇེ་ཆེ་ནས་ཇེ་ཆེར་གྱུར་ཅིང་། ས་བདག་གི་ཁ་གྲངས་
ཇེ་ཉུང་ནས་ཇེ་ཉུང་དུ་གྱུར། དེང་སང་ས་ཞིང་ཐོག་ཏུ་ཡོད་པའི་ཞིང་པའི་ཁ་གྲངས་ནི་
དངོས་གནས་ཉམ་ང་བ་ཞིག་རེད། ནང་འདྲེན་བྱས་པའི་ཞིང་བྲན་རྣམས་ལ་གཅར་རྡུང་
སྐོར་གསུམ་བྱས་ཏེ་འཇིགས་སྣང་བསླངས་ཤིང་ཟས་སྡུག་གཏད་པའི་རྐྱེན་གྱིས། འགའ་རེ་
ནི་རང་ཁྱིམ་དུ་ཕྱིར་ལོག་འགྲོ་ལ། ཡང་འགའ་རེ་ནི་གཏུམ་པོར་འགྱུར་བ་ཡིན། གཏུམ་
པོར་འགྱུར་མཁན་ཚོས་དམར་གསོད་དང་རྒྱང་ཕུད་མྱོང་གི་ཡོད། དེ་ལྟར་ས་ཞིང་རྣམས་
ཇེ་ཆེ་ནས་ཇེ་ཆེ་དང་། ས་བདག་གི་ཁ་གྲངས་ཇེ་ཉུང་ནས་ཇེ་ཉུང་དུ་གྱུར།
དེ་ནས་ཞིང་ནང་དུ་འདེབས་པའི་ལོ་ཏོག་ལའང་འགྱུར་བ་བྱུང་། ཤིང་འབྲས་སྡོང་པོས་
འབྲུ་རིགས་ཀྱི་ཚབ་བྱས་ཡོད་ལ། ཞིང་ས་དམའ་ས་ཚང་མར་རྗེན་ཚལ་དང་མེ་ཏོག་པད་
ཚལ། ལྒ་མངར་དང་ཞོག་ཁོག་སོགས་འཛམ་གླིང་གི་ཡུལ་གྲུ་གང་སར་འདྲེན་རྒྱུའི་སྔོ་ལྡུམ་
བཏབ་ཡོད་ཅིང་། འདི་དག་ནི་ལུས་པོ་སྒུར་སྒུར་གྱིས་བདག་སྐྱོང་བྱེད་དགོས་པའི་ལོ་ཏོག་
ཡིན། ཟོར་བ་དང་ཐོང་གཤོལ། ཁ་དབྲག་སོགས་ནི་གཟུགས་པོ་དྲང་མོར་བསྡད་ནས་སྤྱོད་
ཆོག་མོད། འོན་ཀྱང་། བསྟར་པ་དང་བསྟར་པར་བཏབ་པའི་རྗེན་ཚལ་གྱི་བར་དུ་ཞིང་པ་
རྣམས་ནི་སྲིན་འབུ་ཞིག་དང་འདྲ་བར་གོག་ནས་འགྲོ་དགོས། བསྟར་བར་བསྒྲིགས་པའི་
སྲིང་བལ་སྡོང་པོའི་གསེང་དུ་ཞིང་པ་ཚོས་སྐེད་པ་མར་ལ་སྒུར་ནས། ཁུག་མ་རིང་པོ་དྲུད་
ནས་འགྲོ་དགོས་ལ། མེ་ཏོག་པད་ཚལ་གྱི་ཞིང་ནང་དུ་ཞིང་པ་ཚོ་ནི་འགྱོད་གཤགས་བྱེད་
མཁན་གྱི་ཉེས་ཅན་ཞིག་དང་འདྲ་བར་པུས་མོའི་སྟེང་དུ་ནུར་ནས་འགྲོ་དགོས།
དེ་ལྟར་རིམ་བཞིན། ཞིང་བདག་ཚོས་རང་ཉིད་ཀྱི་ས་ཞིང་གི་སྟེང་དུ་ཞིང་ལས་མི་བྱེད་
པར་ཤོག་བུའི་སྟེང་དུ་ཞིང་ལས་བྱེད་ཀྱི་ཡོད་ཅིང་། ཁོ་ཚོས་ས་ཞིང་དང་དེའི་དྲི་མ། དེའི་
རེག་བྱ་བཅས་རིམ་བཞིན་བརྗེད་འགྲོ་ཡི་ཡོད། ཁོ་ཚོས་ས་ཞིང་འདི་རང་ཉིད་ལ་དབང་
བ་ཁོ་ན་དྲན་གྱི་ཡོད་ལ། ས་ཞིང་འདིའི་སྟེང་ནས་རང་ཉིད་ལ་ཅི་ཞིག་ཐོབ་པ་དང་། རང་
ཉིད་ཀྱིས་ཅི་ཞིག་ཤོར་བ་ཁོ་ན་དྲན་གྱི་ཡོད། ཞིང་ས་འགའ་རེ་ཆེ་དྲགས་པའི་རྐྱེན་གྱིས།
དེ་མི་གཅིག་གི་སེམས་ངོར་ཤོང་དཀའ་བའི་ཚོད་དུ་སླེབས་ཡོད་ལ། དེ་ཆེ་དྲགས་པའི་རྐྱེན་
གྱིས། དེའི་སྟེང་གི་ཡོང་འབབ་དང་འགྲོ་སོང་། སྐྱེད་ཀ་བཅས་བརྩིས་ནས་རྩིས་གཉེར་པ་
ཚོའི་ལུས་ཤུགས་འཛད་ཀྱི་ཡོད་ལ། དེ་ཆེ་དྲགས་པའི་རྐྱེན་གྱིས། དེའི་ས་གཤིས་ཚོད་ལྟ་
དང་ས་རྒྱུ་སླར་གསོ་ཚང་མ་རྫས་འགྱུར་ལ་བརྟེན་ཡོད་ཅིང་། དེ་ཆེ་དྲགས་པའི་རྐྱེན་གྱིས།
ས་ཞིང་སྟེང་དུ་སྒུར་སྒུར་གྱིས་ལས་ལ་བྲེལ་བའི་ལས་ཀ་པ་ཚོས་རང་ལུས་ཀྱིས་ཐེག་ཚོད་
ཀྱིས་འཕག་འཚག་མགྱོགས་པོ་རྒྱག་གི་ཡོད་མེད་ལ་ལྟ་རྟོག་བྱེད་པའི་ཆེད་དུ་ཆེད་དམིགས་
ལས་དཔོན་བསྐོས་ཡོད། ཚད་གཞི་འདི་འདྲ་ཞིག་ལ་སླེབས་དུས་ད་གཟོད་ཞིང་པ་ཞིག་
ཚོང་གཉེར་མཁན་དུ་གྱུར་པ་ཡིན་ལ། ཁོས་ཚོང་ཁང་ཞིག་གཉེར་བཞིན་པ་ཡིན། ཁོས་གླ་
པ་རྣམས་ལ་གླ་ཆ་སྤྲད་རྗེས་ཡང་བསྐྱར་ཁོ་ཚོ་ལ་ཟ་མ་བཙོངས་ནས་སྒོར་མོ་རྣམས་ཕྱིར་
བླངས་ཡོང་གི་ཡོད། ཡུད་ཙམ་རྗེས་སུ་ཁོས་གླ་པ་ཚོར་གླ་ཆ་རྩ་བ་ནས་མ་སྤྲད་ཅིང་། རྩིས་
ཐོ་ཡང་མེད་པར་བཟོ། ཞིང་བདག་ཚོས་ལས་ཀ་པ་ཚོར་ཟ་མ་སྤྲད་རྗེས་ཟས་རིན་ཐོ་
འགོད་བྱེད་ཀྱི་ཡོད། དེ་ལྟར། གླ་པ་ཚོས་ལས་ཀ་ལས་ནས་རང་ཁ་གསོ་བཞིན་ཡོད། འོན་
ཀྱང་། ཉིན་གཅིག་ལ་ལས་ཀ་ཡོངས་སུ་གྲུབ་ནས་འགྲོ་རན་དུས། གླ་པ་འགའ་རེར་ཚུར་
འབབ་རྒྱུ་མེད་པར་སྤྱི་གཉེར་ཁང་ལ་ཕར་ཟས་རིན་ཆད་པའི་གནས་ཚུལ་ཡང་འབྱུང་གི་
ཡོད། དེང་སང་། ཞིང་བདག་ཚོས་རང་ཉིད་ཀྱི་ས་ཞིང་སྟེང་དུ་ལས་ཀ་ག་ལ་ལས་ཏེ། ཞིང་
བདག་འགའ་རེས་རང་ཉིད་ལ་དབང་བའི་ས་ཞིང་མཐོང་མྱོང་ཙམ་ཡང་མེད།
དེ་ནས། རྒྱུ་དངོས་དབང་ཐང་གཞན་གྱིས་འཕྲོག་སོང་བའི་ཡུལ་གྱར་པ་ཚོ་ཡུལ་ཁམས་
འདི་ལ་ཡོང་མགོ་བརྩམས། ཁོ་ཚོ་ནི་ཁན་ས་སི་མངའ་སྡེ་དང་ཨོག་ལ་ཧོ་མ་མངའ་སྡེ།
ཋེག་ས་སི་མངའ་སྡེ་དང་མེག་སེ་ཁོ་གསར་པའི་མངའ་སྡེ། ཨར་ཁན་ས་མངའ་སྡེ་སོགས་
ནས་མཁར་དབང་གཞན་གྱིས་འཕྲོག་ནས་ཁང་ཁྱིམ་འདྲུད་འཐེན་འཕྲུལ་འཁོར་གྱིས་
བསློགས་པའི་ཁྱིམ་ཚང་དང་ཚོ་བ་ཁག་ཡིན། རླངས་འཁོར་གང་རེ་གང་རེ་བྱས་ཏེ་ཡོང་
མཁན། རླངས་འཁོར་རུ་ཁག་རུ་ཁག་བྱས་ཏེ་ཡོང་མཁན། ཁྱིམ་གཞིས་ཤོར་ནས་གྲོད་ཁོག་
ལྟོགས་ནས་ཡོང་མཁན། ཁོ་ཚོའི་གྲངས་ཀ་ནི་སྟོང་ཕྲག་ཉི་ཤུ། སྟོང་ཕྲག་ལྔ་བཅུ། སྟོང་
ཕྲག་བརྒྱ་ཐམ་པ། སྟོང་ཕྲག་ཉིས་བརྒྱ། རི་བོ་མང་པོའི་ཕྲག་སྟེང་ནས་ཆུ་རྒྱུན་བཞིན་བཞུར་
ཡོང་བའི་མི་འདི་དག་ནི་ཕོ་བ་ཟས་ཀྱིས་སྟོང་ཞིང་སེམས་པ་རེ་བས་སྟོང་ལ། ཁོ་ཚོ་ནི་བྲེལ་
འཚུབ་ཀྱིས་འདུར་རྒྱུག་བྱེད་པའི་གྲོག་མ་དང་འདྲ་བར་ཡར་འགྱོག་རྒྱུ་དང་ཕར་འདེད་
རྒྱུ། ཚུར་འཐེན་རྒྱུ། ཡར་འཐུ་རྒྱུ་ཞིག་དང་མར་གཅོད་རྒྱུ་སོགས་ཀྱི་ལས་ཀ་ཅི་རིགས་ཀྱི་
ཆེད་དུ་འདུར་རྒྱུག་བྱེད་ཀྱི་ཡོད་ལ། ཟས་ཕོར་པ་གཅིག་གི་དོན་དུ་ལས་ཀ་ཅི་ཞིག་བྱེད་
དགོས་ཐུག་རུང་བྱེད་ཀྱི་ཡོད། བྱིས་པ་ཚོ་ཡང་ལྟོགས་ཀྱི་ཡོད། ང་ཚོར་འདུག་སའི་གནས་
མེད། ང་ཚོ་ནི་གྲོག་མ་དང་འདྲ་བར་ལས་ཀ་ལས་ཐུན་གཅིག་དང་། ཟ་མ་ཕོར་པ་གང་
གི་དོན་དུ་འདུར་རྒྱུག་བྱེད་བཞིན་ཡོད་ལ། ལྷག་པར་དུ་ས་ཞིང་ལེབ་མོ་ཞིག་གི་དོན་དུ་
འདུར་རྒྱུག་བྱེད་བཞིན་ཡོད།
ང་ཚོ་ནི་ཕྱི་རྒྱལ་པ་མིན། ང་ཚོ་ནི་ཨ་མེ་རི་ཁའི་རྒྱལ་ཁབ་ཏུ་གཞིས་ཆགས་ནས་མི་
རབས་བདུན་ཕྱིན་ཡོད་ལ། ང་ཚོ་ནི་ཨར་ལན་ཌིའི་མི་དང་། སི་ཁོ་ལན་ཌིའི་མི། དབྱིན་
ཇི་པ། འཇར་མན་པ་སོགས་ལས་ཀྱང་གཞིས་ཆགས་མགོ་སྔ་བ་ཡིན། ང་ཚོའི་མེས་པོ་
ཞིག་གསར་བརྗེའི་དམག་འཁྲུག་ཏུ་ཞུགས་མྱོང་ཡོད་ལ། ང་ཚོའི་མེས་པོ་མང་པོ་ཞིག་ལྷོ་
བྱང་ནང་འཁྲུག་ཏུའང་ཞུགས་མྱོང་། ཕྱོགས་གཉིས་ཀར་ཞུགས་མཁན་ཡོད། ང་ཚོ་ནི་
ཨ་རི་པ་ཡིན།
ཁོ་ཚོ་ནི་བཀྲེས་ཤིང་ལྟོགས་ལ་གཏུམ་ཞིང་རྩུབ། ཁོ་ཚོས་ཁྱིམ་གཞིས་གསར་པ་ཞིག་
རྙེད་པའི་རེ་བ་བཅངས་ནས་ཡོང་བ་ཡིན་མོད། ཁོ་ཚོར་ཐོབ་པ་ནི་ཞེ་སྡང་རེད། ས་བདག་
ཚོ་ཨོག་ཁེ་སི་འདི་ཚོ་ལ་ཞེད་ཀྱི་ཡོད། རྒྱུ་མཚན་ནི། ཁོ་ཚོས་རང་ཉིད་སྙི་མོ་ཡིན་པ་
དང་། ཨོག་ཁེ་སི་འདི་ཚོ་མཁྲེགས་པོ་ཡིན་པ་ཤེས་ཀྱི་ཡོད་ལ། ཁོ་ཚོ་གྲོད་ཁོག་རྒྱགས་ཡོད་
ལ། ཨོ་ཁེའི་སི་འདི་ཚོའི་གྲོད་ཁོག་ལྟོགས་ཡོད་པ་ཤེས་ཀྱི་ཡོད། གཅིག་བྱས་ན་ས་བདག་
འདི་ཚོས་རང་ཉིད་ཀྱི་ཕ་མེས་ཡང་མེས་ཚོའི་ངག་རྒྱུན་ལས་གལ་སྲིད་རང་ཉིད་གཏུམ་པོ་
ཡིན་ལ་གྲོད་ཁོག་ལྟོགས་ཡོད་ཅིང་། ད་དུང་ལག་ཏུ་མཚོན་ཆ་ཡོད་ན། མི་སྙི་མོ་ཚོའི་ལག་
ནས་ས་ཞིང་འཕྲོག་རྒྱུ་ནི་ཅི་འདྲའི་ལས་སླ་པོ་ཞིག་ཡིན་རབས་གོ་མྱོང་ཡོད་སྲིད། འདི་
ལྟར་ས་བདག་ཚོ་ཁོ་ཚོར་སྡང་ལ། གྲོང་རྡལ་ནང་དུའང་ཁོ་ཚོར་འགྲོ་སོང་གཏོང་རྒྱུའི་སྒོར་
མོ་མེད་པའི་རྐྱེན་གྱིས་ཚོང་བདག་ཚོ་ཡང་ཁོ་ཚོར་སྡང་བ་ཡིན། ཚོང་བདག་ཚོས་མཐོང་
ཆུང་བྱེད་སླ་ས་ཁོ་ཚོའི་ཡན་མེད་ལ། ཚོང་བདག་ཚོས་ཡིད་སྨོན་བྱེད་དཀའ་ས་ཡང་ཁོ་
ཚོའི་ཡན་མེད། གྲོང་རྡལ་གྱི་མི་དང་དངུལ་ཁང་གཉེར་མཁན་གྱི་ཚོང་བདག་ཆུང་ཆུང་
ཚོ་ཡང་ཨོག་ཁེ་སི་འདི་ཚོར་སྡང་སྟེ། རྒྱུ་མཚན་ནི་ཁོ་ཚོས་འདི་དག་གི་ལག་ནས་སྐར་
རྡོག་གཅིག་ཀྱང་མི་ལོན་པས་སོ།། ཁོ་ཚོ་ནི་ལག་སྟོང་མཆན་ལ་བཅུག་པའི་སྤྲང་འཁྱམ་
པ་ཡིན། གྲོད་ཁོག་ལྟོགས་པའི་མི་ཡིས་ངེས་པར་དུ་ལས་ཀ་བྱེད་དགོས་ཤིང་། ཁོས་ལས་ཀ་
ཞིག་བྱེད་དགོས་དུས། ཁོས་ལས་ཀ་ཞིག་མ་བྱས་ཐབས་མེད་ཡིན་དུས། གླ་པ་འཚོལ་མཁན་
ཚོས་ཀྱང་རང་ཤུགས་ཀྱིས་གླ་ཆ་དམའ་མོ་མ་གཏོགས་མི་སྤྲོད་ལ། དེ་ལྟར་བྱས་ཚེ་སུ་ལའང་
གླ་ཆ་མཐོན་པོ་མི་འབབ། དེ་བས། ཐ་ན་ས་གནས་ཀྱི་ངལ་རྩོལ་མི་དམངས་ཀྱང་ཨོག་ཁེ་
སི་འདི་ཚོར་སྡང་བ་ཡིན།
རང་གནས་ནས་ཕྱུང་བའི་གནས་སྤོ་པ་འདི་ཚོ་ཁ་ལི་ཧྥོར་ནེ་ཡ་མངའ་སྡེའི་ནང་དུ་
ཆུ་བཞུར་བཞུར་གྱིས་འཚང་ཡོང་། མི་གྲངས་སྟོང་ཕྲག་ཉིས་བརྒྱ་ལྔ་བཅུ། སྟོང་ཕྲག་སུམ་
བརྒྱ། ཁོ་ཚོ་སོང་ཤུལ་དུ་གསར་དུ་སླེབས་པའི་འདྲུད་འཐེན་འཕྲུལ་འཁོར་ཚོ་ཁོ་ཚོའི་ས་
ཞིང་སྟེང་དུ་ཡོང་གི་ཡོད་ལ། བོགས་ལེན་ཞིང་པ་ཚོ་རེ་རེ་བཞིན་ཕྱིར་ཕུད་གཏོང་གི་ཡོད།
དེ་བས་དེང་སང་གནས་སྤོ་པའི་རྦ་རླབས་གསར་པ་ཞིག་འཕྱུར་ནས་ཡོང་གི་ཡོད་ལ། འདི་
ནི་ཁྱིམ་གཞིས་ཤོར་ནས་རང་སེམས་མཁྲེགས་པོར་གྱུར་ཅིང་། དམིགས་ཡུལ་གསལ་ཞིང་
ཉེན་ཁ་ཆེ་བའི་གནས་དབྱུང་འཁྱམ་པོའི་རླབས་རྒྱུན་གསར་པ་དེ་རེད།
ཁ་ལི་ཧྥོར་ནེ་ཡའི་མི་རྣམས་ལ་རྒྱུ་ནོར་གསོག་འཕེལ་དང་སྤྱི་ཚོགས་སྟེང་གི་ཁ་ལས།
སྤྲོ་སྐྱིད་དང་རྒྱས་སྤྲོས། ཁྱད་མཚར་པའི་དངུལ་ཁང་ཉེན་སྲུང་སོགས་འདོད་པ་སྣ་ཚོགས་
ཡོད་མོད། གསར་དུ་སླེབས་པའི་ཀླ་ཀློ་འདི་ཚོར་འདོད་པ་གཉིས་མ་གཏོགས་མེད། དེ་ནི་ས་
ཞིང་དང་ཟ་མ་ཡིན་ལ། ཁོ་ཚོར་མཚོན་ན་འདི་གཉིས་ནི་ངོ་བོ་གཅིག་ཡིན། ཁ་ལི་ཧྥོར་
ནེ་ཡའི་མི་ཚོའི་འདོད་པ་ནི་རབ་རིབ་དང་གཏན་འཁེལ་མེད་པ་ཞིག་ཡིན་མོད། འོན་
ཀྱང་། ཨོག་ཁེ་སི་ཚོའི་འདོད་པ་ནི་ལམ་འགྲམ་དུ་བཤམས་ནས་ཡོད་ཅིང་། གསར་རྙེད་
དང་བདག་བཟུང་བྱེད་རྒྱུར་སྒུག་ནས་ཡོད། དེ་ནི། ཆུ་དང་ལྡན་ལ་རྐོ་བར་རུང་བའི་ས་
ཞིང་ལེགས་པོ། ལྗང་མདོག་གི་ས་ཞིང་ལེགས་པོ། ས་རྒྱུ་ཚོད་ལྟའི་ཚུལ་གྱིས་ལག་མཐིལ་
སོ་བར་དུ་འཕུར་འཕུར་བྱེད་ཆོག་པའི་ས་ནག་སྣུམ་པོ། སྣ་ཡིས་སྣོམ་ཆོག་པའི་རྩྭ་ལྗང་།
དུ་ཡུན་གྱིས་ལྡད་ན་མགྲིན་པ་རུ་མངར་དྲི་འཁྱེར་ཡོང་བའི་ལྡེམ་ལྡེམ་དུ་གཡོ་བའི་འབྲུ་
རིགས་ཀྱི་གཞུང་རྟ་བཅས་སོ།། ཁོ་ཚོས་ས་རྒོད་ལ་བཞག་པའི་ཞིང་ས་འདི་དག་མཐོང་
ཚེ། རང་ཉིད་ཀྱི་ལུས་པོ་མར་ལ་སྒུར་ནས་དཔུང་པའི་འཐེན་བཀུག་ཁྲོད་ནས་ལོ་འཁོར་
་ལ་སེར་
པད་ཚལ་དང་གསེར་མདོག་གི་བཟའ་བཅའི་འབྲུ་རིགས། ད་དུང་ཉུང་མ་དང་
ལ་སོགས་པ་འོད་སྣང་ཁྲོད་དུ་ཡར་འདྲེན་བཞིན་པའི་རྣམ་པ་དེ་ཡིད་ཀྱི་མེ་ལོང་ངོས་སུ་
གསལ་ལེར་འཆར་ཡོང་ཨང་།
ཁྱིམ་གཞིས་ཤོར་ཞིང་བཀྲེས་ལྟོགས་ཀྱིས་མནར་བའི་སྐྱེས་པ་ཞིག་གིས་རང་ཉིད་ཀྱི་
ཆུང་མ་འགྲམ་དུ་བཞག་ཅིང༌། སྐམ་ཞིང་རིད་པའི་ཕྲུ་གུ་ཚོ་རྒྱབ་གྲལ་རྐུབ་སྟེགས་སུ་
བཞག་ནས་རླངས་འཁོར་བསྐོར་ཏེ་གཞུང་ལམ་སྟེང་དུ་འགྲོ་སྐབས། དེང་སང་ཁེ་སྤོགས་མ་
གཏོགས་འབྲུ་རིགས་ཐོན་སྐྱེད་མི་བྱེད་པའི་ས་རྒོད་འདི་དག་མཐོང་ཡོང་ལ། དེ་དུས་ཁོས་
ཞིང་ས་ས་རྒོད་དུ་བཞག་པ་ནི་སྡིག་པ་ཞིག་ཡིན་པ་ཤེས་ལ། སྟོང་པར་བཞག་པའི་ས་ཞིང་
ནི་ཁོའི་སྐམ་ཞིང་རིད་པའི་ཕྲུ་གུ་ཚོར་མནར་གཅོད་གཏོང་བའི་ཉེས་སྤྱོད་ཅིག་ཡིན་པ་
ཤེས་ཀྱི་ཡོད། སྐྱེས་པ་ཞིག་གིས་འདི་ལྟར་རླངས་འཁོར་བསྐོར་ཏེ་གཞུང་ལམ་བརྒྱུད་ནས་
འགྲོ་སྐབས། ཕར་ཕྱོགས་ཀྱི་ཞིང་ས་རེ་རེ་ནི་འདོད་ཧམ་སློང་བྱེད་ཀྱི་གཡབ་མོ་རེ་རེ་ཡིན་
པ་ཚོར་ལ། ས་ཞིང་འདི་དག་ཚུར་བླངས་ནས་རང་ཉིད་ཀྱི་ཕྲུ་གུ་ཚོར་ལུས་སྟོབས་སྐྱེད་
ཅིང་། རང་ཉིད་ཀྱི་ཆུང་མའི་སེམས་པ་བདེ་ལ་ཕབ་འདོད་པའི་སྲེད་པ་སྐྱེ་བཞིན་པའང་
ཚོར་གྱི་ཡོད། འདི་ལྟར། ཡིད་འགུག་གི་བསླུ་བྲིད་ཚང་མ་ཁོ་ཚོའི་མིག་མདུན་དུ་བཤམས་
ནས་ཡོད། ས་བཅུད་འཛོམས་པའི་ཞིང་ས་རེ་རེ་དང་ཞིང་ཕྱུགས་སྤྱི་གཉེར་ཁང་གི་ཆུ་རྐ་
ལས་འབབ་བཞིན་པའི་རྐ་ཆུ་རེ་རེ་ནི་ཁོའི་སེམས་པ་ངར་སློང་བྱེད་ཀྱི་ལྕག་ཚན་རེ་རེ་ཡིན།
ལྷོ་ཕྱོགས་སུ། ཁོས་སྡོང་སྟེང་ནས་ལྕི་མོར་དཔྱངས་པའི་ལི་ཁྲིའི་མདོག་ཅན་གྱི་ཚ་ལུ་
མ་མཐོང་། ལི་ཁྲིའི་མདོག་ཅན་གྱི་ཚ་ལུ་མ་ཆུང་ཆུང་དག་ལྗང་ནག་གི་སྡོང་པོའི་སྟེང་ནས་
མར་དཔྱངས། སྲུང་དམག་ཚོས་ལག་ཏུ་མེ་མདའ་བཟུང་ནས་ཞིང་ཚིགས་སྲུང་འདུག་པས།
སྐྱེས་པ་དེས་རང་ཉིད་ཀྱི་སྐམ་ལ་རིད་པའི་ཕྲུ་གུ་ཚོར་སྦྱིན་རྒྱུའི་ཤིང་ཏོག་རྡོག་གཅིག་
ཀྱང་འཐོག་མི་ཐུབ། ཚ་ལུ་མའི་རིན་གོང་མར་ཆག་ན་ཚང་མ་གད་སྙིགས་སུ་གཡུག་རྒྱུ་
རེད།
ཁོས་རླངས་འཁོར་བསྐོར་ནས་གྲོང་རྡལ་ཞིག་ཏུ་སླེབས་པ་ན། ཞིང་ར་ཚང་མར་ཉུལ་
ནས་ལས་ཀ་རེ་ཨེ་རྙེད་བལྟས། དགོང་མོ་ང་ཚོ་གང་དུ་ཉལ་དགོས་སམ།
ཨོ། ཕར་ཕྱོགས་ཀྱི་ཆུ་འགྲམ་དེ་ན་ཧོ་ཧྥེར་གྲོང་ཚོའམ་སྤྲང་སྒར་རེ་ཡོད། དེ་ན་ཨོག་ཁེ་
སིའི་མི་ཚོགས་ཀྱིས་གང་ཡོད།
ཁོས་རང་ཉིད་ཀྱི་རླངས་འཁོར་རྙིང་པ་དེ་བསྐོར་ནས་ཧོ་ཧྥེར་གྲོང་ཚོ་ལ་སོང་། དུས་དེ་
ནས་བཟུང་ཁོས་ཞག་སྡོད་བྱེད་ས་གང་ཡིན་འདྲི་དགོས་མ་བྱུང་སྟེ། རྒྱུ་མཚན་ནི། གྲོང་
རྡལ་རེ་རེའི་གྲོང་སྣེ་རུ་ཧོ་ཧྥེར་གྲོང་ཚོ་རེ་རེ་ཡོད་པས་སོ།།
གྲོང་ཚོ་གོག་པོ་དེ་ཆུ་འགྲམ་དུ་ཡོད་ཅིང་། དེའི་ནང་གི་ཁང་ཁྱིམ་ནི་རས་གུར་དང་
འབྲུ་ཁང་། ཤོག་ཁང་སོགས་ཀྱིས་གྲུབ་པའི་གད་སྙིགས་ཀྱི་ཕུང་གསོག་ཆེན་པོ་ཞིག་རེད།
སྐྱེས་པ་དེས་རླངས་འཁོར་བསྐོར་ནས་རང་ཉིད་ཀྱི་ཁྱིམ་མི་དང་ལྷན་དུ་ཧོ་ཧྥེར་གྲོང་ཚོའི་
ནང་དུ་འཛུལ་ཞིང་། ཁོ་ཚོ་གྲོང་ཚོ་འདིའི་མི་སེར་དུ་གྱུར། གྲོང་ཚོ་འདི་འདྲ་བ་ལ་རྒྱུན་དུ་
ཧོ་ཧྥེར་གྲོང་ཚོ་ཞེས་འབོད་ཀྱི་ཡོད། སྐྱེས་པ་དེས་རང་ཉིད་ཀྱི་རས་གུར་དེ་ཆུ་དང་ཁ་ཐག་
གང་ཉེ་ཉེ་ཞིག་ཏུ་ཕུབ། གལ་སྲིད་ཁོ་ལ་རས་གུར་མེད་ན་ཁོ་རང་གྲོང་རྡལ་གྱི་གད་སྙིགས་
འཕེན་ས་རུ་སོང་ནས་ཤོག་སྒམ་སྟོང་པ་རེ་འཁྱེར་ཡོང་ནས། གཉེར་སུལ་དོད་པའི་ཤོག་
བུའི་ཁང་ཁྱིམ་ཞིག་ཕུག་རྒྱུ་རེད། དེ་ནས་ཆར་པ་འབབ་དུས་ཤོག་ཁང་ཆར་ཆུས་ཟགས་
ནས་ཤུལ་མེད་དུ་དེད་འགྲོ། ཁོ་རང་ཧོ་ཧྥེར་གྲོང་ཚོ་རུ་གཞིས་ཆགས་ནས། མཐའ་འཁོར་
གྱི་ཡུལ་ལུང་ཁག་ཏུ་ལས་ཀ་འཚོལ་དུ་འགྲོ་ལ། ཁོ་རང་ལ་ཅུང་ཙམ་ལྷག་ཡོད་པའི་སྒོར་
མོ་དེ་ཚོ་ནི་ལས་ཀ་འཚོལ་བར་འགྲོ་སྐབས་རླངས་འཁོར་ལ་སྣུམ་སྣོན་བྱེད་དུ་བཏང་ཟིན།
དགོང་མོ། སྐྱེས་པ་ཚང་མ་ལྷན་དུ་འདུས་ནས་གླེང་མོལ་བྱེད། རང་ཉིད་ཀྱི་སྒྱིད་ཁུག་སྟེང་
དུ་ཙོག་འདུག་བྱས་པའི་སྐྱེས་པ་འདི་ཚོས་ཉིན་དཀར་རང་ཉིད་ཀྱིས་མཐོང་བའི་ཞིང་སའི་
སྐོར་གྱི་གླེང་མོལ་བྱེད།
འདི་ནས་ཅུང་ནུབ་ཕྱོགས་མཚམས་སུ་དབྱིན་མུའུ་སྟོང་ཕྲག་སུམ་ཅུ་ཅན་གྱི་ཞིང་ས་
ཞིག་འདུག དེ་གར་སྟོང་པར་བཞག་འདུག སྟོན་པ་ཡེ་ཤུ། དེ་ངའི་ལག་ཏུ་འབྱོར་རྒྱུ་ན།
དེའི་ནང་གི་དབྱིན་མུའུ་ལྔ་ཙམ་ངའི་ལག་ཏུ་འབྱོར་རྒྱུ་ན། དེ་ནས་ང་ལ་ཐབས་བཀོད་ཡོད་
སོང་བ་རེད། ཅི་ཡིན་ཟེར་ན། དེས་ང་ལ་བཟའ་བཅའ་གང་དགོས་མཁོ་སྤྲོད་བྱེད་ཀྱི་རེད།
ཁྱོད་ཚོས་དོ་སྣང་བྱུང་མ་སོང་ངམ། ཁོ་ཚོས་ཞིང་གཞིས་སྟེང་དུ་སྔོ་ལྡུམ་བཏབ་མི་
འདུག་ལ། ཁྱིམ་བྱ་དང་ཕག་པ་ཡང་གསོས་མི་འདུག ཁོ་ཚོས་ཞིང་གཞིས་ཁག་གི་སྟེང་
དུ་སྣ་ཁ་གཅིག་མ་གཏོགས་གསོ་སྐྱོང་མི་བྱེད། དེ་གཅིག་བྱས་ན་སྲིང་བལ་ཡིན་རྒྱུ་རེད་
ལ། ཡང་མིན་ན་ཁམ་བུ་ཡིན་རྒྱུ་རེད། དེ་མིན་ན་རྗེན་ཚལ་ཡིན་རྒྱུ་རེད། ཡང་ན་གཞིས་
ཀ་ཡོངས་རྫོགས་སུ་ཁྱིམ་བྱ་གཅིག་པུ་གསོས་ཡོད་རྒྱུ་རེད། ཁོ་ཚོས་རང་ཉིད་ཀྱི་སྒོ་རའི་
ནང་ནས་གསོ་སྐྱོང་བྱས་ཆོག་པའི་རྒྱུ་ནོར་དེ་དག་ངེས་པར་དུ་ཕྱི་ལོགས་ནས་ཉོ་ཡི་འདུག
སྟོན་པ་ཡེ་ཤུ། ང་ལ་ཕག་པ་གཅིག་གཉིས་ཤིག་ཡོད་རྒྱུ་ན། དེ་ནས་ང་ལ་ཐབས་བཀོད་
ཡོད་སོང་བ་རེད།
ཨུན། དེ་དག་ཁྱོད་ཀྱི་མ་རེད་ལ། ནམ་ཡང་ཁྱོད་ཀྱི་ཡིན་རྒྱུ་མ་རེད།
ད་ང་ཚོས་ཅི་ཞིག་བྱེད་དགོས། ཕྲུ་གུ་ཚོ་འདི་ལྟར་འཚར་ལོངས་འབྱུང་དུ་འཇུག་
ཐབས་མི་འདུག་ཨ།
གཏམ་འཆལ་ཁག་ཞག་སྒར་དུ་ཤུབ་ཤུབ་ཏུ་སླེབས་ཡོང་། ཤབ་ཋེར་གྲོང་ཁྱེར་དུ་ལས་
ཀ་འདུག་ཟེར། དེ་ནས་རླངས་འཁོར་ཚོ་དགོང་མོ་ལམ་ལ་ཆས་འགྲོ་ཞིང་། གཞུང་ལམ་
ཚང་མ་འཚང་ཁས་གང་འགྲོ་ལ། ཚང་མ་གསེར་བརྐོ་བར་འགྲོ་བ་ལྟ་བུའི་བྲེལ་འཚུབ་ཆེ།
ལས་ཀ་པ་ཚང་མ་ཤབ་ཋེར་གྲོང་ཁྱེར་དུ་འཚང་ཁ་བརྒྱབ་ནས་འདུག་ཅིང་། ཁོ་ཚོའི་གྲངས་
འབོར་ནི་དངོས་སུ་མཁོ་བའི་ལས་ཀ་པའི་གྲངས་འབོར་གྱི་ལྡབ་ལྔ་དྲུག་རེད། གསེར་བརྐོ་
བར་འགྲོ་བ་ལྟ་བུའི་བྲེལ་འཚུབ་ཅིག་ལངས། ལས་ཀ་ལག་ལ་མི་རྙེད་པར་སྐྲག་ནས་ཚང་
མ་དགོང་མོར་འཇབ་བྲོས་བྱས་འགྲོ། ལམ་འགྲམ་ཡོངས་སུ་འདོད་རྔམ་གྱི་བསླུ་བྲིད་ཀྱིས་
གང་ཡོད། ས་ཞིང་འདི་དག་སྟེང་དུ་ཟ་མ་གང་འདོད་དུ་སྐྱེ་ཐུབ་ཨང་།
དེ་དག་བདག་བཟུང་བྱས་ཟིན། དེ་ང་ཚོའི་མ་རེད།
ཨུན། གཅིག་བྱས་ན་ང་ཚོས་འདིའི་ནང་ནས་ས་ལེབ་མོ་ཞིག་ལེན་ཐུབ་སྲིད། ལེབ་མོ་
ཆུང་ཆུང་། གཤམ་གྱི་ས་ལེབ་དེ་ཙམ། དེང་སང་སྟེང་དུ་ལྡུམ་བུ་དྷ་ཏུ་ར་སྐྱེས་སུ་བཅུག་ནས་
བཞག་འདུག སྟོན་པ་ཡེ་ཤུ། ངས་ས་ལེབ་དེའི་སྟེང་ནས་ཞོག་ཁོག་བཏབ་ན་ངའི་ཁྱིམ་ཚང་
ཧྲིལ་པོའི་ཁ་གསོ་ཐུབ་ཨང་།
དེ་ང་ཚོའི་མ་རེད། དེ་ལྡུམ་བུ་དྷ་ཏུ་ར་སྐྱེ་སར་འཇོག་དགོས།
མཚམས་དང་མཚམས་སུ་མི་འགའ་རེས་འདི་ལྟར་ཚོད་ལྟ་བྱས་མྱོང་ཡོད། ཁོ་ས་ཞིང་
ནང་དུ་རྐང་འཇབ་ལག་འཇབ་ཀྱིས་འཛུལ་ནས་ས་ངོས་ཆུང་ཆུང་ཞིག་གཙང་བཟོ་བྱས་
ཏེ། རྐུན་པོ་ཞིག་དང་འདྲ་བར་ས་གཞིའི་འབྱོར་ཕྱུག་ཅུང་ཙམ་རྐུ་ཐབས་བྱེད་ཀྱི་ཡོད། ཁོས་
རྩྭ་ལྡུམ་ཁྲོད་དུ་གསང་བའི་ལྡུམ་ར་ཞིག་བསྐྲུན་ནས། དེ་གར་ལ་སེར་དང་ཉུང་མའི་ས་བོན་
ཤོག་ཆག་རེ་འདེབས་པའམ། ཡང་ན་ཞོག་ཁོག་གི་དུམ་བུ་འགའ་བཏབ་རྗེས། དགོང་དྲོ་
ལྐོག་ལྐོག་སུད་སུད་ངང་རྐུ་འདེབས་བྱས་པའི་ཞིང་ནང་དུ་ཡུར་མ་ཡུར་དུ་འགྲོ་ཡི་ཡོད།
མཐའ་འཁོར་གྱི་རྩྭ་ལྡུམ་དེ་དག་རང་དགར་སྐྱུར་ཞོག་དང་། དེ་ནས་ང་ཚོས་ཅི་ཞིག་
བྱེད་བཞིན་པ་སུས་ཀྱང་མཐོང་གི་མ་རེད། དཀྱིལ་དུའང་ལྡུམ་བུ་རིང་པོ་དང་ཆེན་པོ་འགའ་
རེ་སྐྱུར་ཞོག
དགོང་དྲོ་བཙའ་ཡིས་ཟོས་པའི་ལྕགས་ཀྲིན་ནང་དུ་ཆུ་འཁྱེར་ཡོང་ནས། གསང་བའི་
སྒོ་ནས་ལྡུམ་ར་སྐྱོང་གི་ཡོད།
དེ་ནས་ཉིན་གཅིག་ལ་ཉེན་རྟོག་པ་སླེབས་ནས། ཡ། ཁྱོད་ཀྱིས་ཅི་ཞིག་བྱེད་བསམ་གྱི་
ཡོད་ཅེས་འདྲི།
ངས་གནོད་འཚེ་ཅི་ཡང་གཏོང་གི་མེད།
ངས་ཁྱོད་རང་མིག་ཐོག་ཏུ་བླངས་ཡོད། འདི་ཁྱོད་ཀྱི་ས་མ་རེད། འདི་ནི་གཞན་ས་
བཙན་འཛིན་གྱི་བྱ་སྤྱོད་རེད།
ས་ཞིང་འདི་རྨོས་མི་འདུག་ལ། ངས་འདི་ལ་གནོད་པ་ཅི་ཡང་གཏོང་གི་མེད།
གཞན་ས་བཙན་འཛིན་མཁན་ལྟས་ངན་ཁྱོད་ཚོ། ཅུང་ཙམ་སོང་རྗེས་སུ་ཁྱོད་ཚོས་ས་
འདི་རང་ཉིད་ལ་དབང་ཡོད་པར་འདོད་ལ།དེ་དུས་ཁྱོད་བཙན་པོ་རྒྱ་སྟག་འདྲ་པོར་འགྱུར་
རྒྱུ་རེད། ས་འདི་ཁྱོད་ལ་དབང་བ་རེད་འདོད་དམ། མགྱོགས་པོར་ཕར་སོང་།
དེ་ནས་ས་ངོས་སུ་ཅུང་ཙམ་བུད་ཡོད་པའི་ལ་སེར་གྱི་ལྗང་མྱུག་རྣམས་ལ་རྡོག་ཐོ་
བརྒྱབ་ནས་བཀོག་སོང་ལ། ཉུང་མའི་ལྗང་ལོ་རྣམས་ཀྱང་རྡོག་བརྫིས་བཏང་། དེ་ནས་
ལྡུམ་བུ་དྷ་ཏུ་ར་རྣམས་ཡང་བསྐྱར་ནང་དུ་ཕྱིར་སྐྱེས་ཡོང་། འོན་ཀྱང་། ཉེན་རྟོག་པའི་
སྐད་ཆ་ལའང་གནས་ལུགས་མེད་པ་མ་རེད། ལོ་ཏོག་ཅིག་བཏབ་ཟིན་རྗེས་དེས་ཁྱོད་ལ་
བདག་དབང་གི་ཚོར་བ་སྦྱིན་ལ། ས་ཞིང་ལ་ཡུར་མ་ཡུར་ནས་དེའི་སྟེང་གི་ལ་སེར་གྲོད་
ཁོག་ཏུ་སོང་རྗེས། རང་ཉིད་ཀྱི་བཟའ་བཅའ་ལེན་སའི་ས་ཞིང་དེའི་ཆེད་དུ་སུ་ཞིག་ཡིན་
རུང་འཐབ་རྩོད་བྱེད་སྲིད། ཁོ་མགྱོགས་པོར་མཐའ་སྐྲོད་ཐོང་མ་གཏོགས་ཅུང་ཙམ་འགོར་
རྗེས་ཁོས་ས་ཞིང་དེ་རང་ཉིད་ཀྱི་ཡིན་པར་ཆ་འཇོག་བྱེད་ངེས་ལ། ཁོས་ལྡུམ་བུ་དྷ་ཏུ་རའི་
བར་གསེང་གི་ས་ལེབ་ཆུང་ཆུང་རེ་རེའི་དོན་དུ་རང་སྲོག་ཡིན་རུང་གཏོང་ངེས་ཡིན།
ང་ཚོས་ཉུང་མ་རྣམས་རྡོག་བརྫིས་གཏོང་སྐབས་ཁོའི་ངོ་མདངས་ག་འདྲ་ཡིན་པ་
མཐོང་བྱུང་ངམ། ཁོའི་སྡང་སེམས་ཀྱི་མིག་མདངས་སུ་དམར་གསོད་ཀྱི་མེ་ལྕེ་འབར།
ཚོས་མི་འདི་ཚོའི་མགོ་མནན་ནས་འདུག་དགོས་རེད་མ་གཏོགས་འདི་ཚོས་ང་ཚོའི་ས་ཆ་
འཕྲོག་རྒྱུ་རེད། འདི་ཚོས་ང་ཚོའི་ས་ཆ་འཕྲོག་རྒྱུ་རེད།
ཕྱི་མི་འདི་ཚོ། གཞན་རིགས་འདི་ཚོ།
རེད། ང་ཚོ་ཚང་མས་སྐད་རིགས་གཅིག་བཤད་པ་བདེན་པ་རེད། འོན་ཀྱང་། ཁོ་ཚོ་
དང་ང་ཚོ་མི་འདྲ། ཁོ་ཚོའི་འཚོ་བ་རོལ་སྟངས་ལ་ལྟོས་དང་། ང་ཚོ་སུ་ཞིག་གིས་འཚོ་བ་
དེ་ལྟར་རོལ་ལམ། མི་རོལ། རོལ་ཐབས་མེད།
དགོང་དྲོ་དག་ཏུ། ཚང་མ་ཙོག་འདུག་བྱས་ནས་ཁ་བརྡ་བྱེད། མི་གཅིག་གིས་ཚོར་
ཤུགས་དྲག་པོས་གཏམ་བཤད་བྱས། ང་ཚོ་མི་ཉི་ཤུ་ཚང་མ་མཉམ་རུབ་ཀྱིས་ས་ཞིང་ལེབ་
མོ་ཞིག་བཙན་བཟུང་བྱས་ན་མི་ཆོག་གམ། ང་ཚོར་མེ་མདའ་ཡོད་ཨ། ས་ཞིང་ཚུར་
བླངས་རྗེས་"ནུས་པ་ཡོད་ན་ང་ཚོ་མཐའ་སྐྲོད་ཐོང་།” ཞེས་བཤད་ཆོག ང་ཚོས་ཅིའི་ཕྱིར་
དེ་ལྟར་བྱེད་མི་ཆོག
དེ་ལྟར་བྱས་ན། ཁོ་ཚོས་མེ་མདའ་ཆར་པ་བཞིན་ཕབ་ནས་ང་ཚོ་ཙི་གུ་བཞིན་དུ་
གསོད་རྒྱུ་རེད།
འོ་ན། ཁྱོད་རང་འཆི་ན་དགའ་འམ་ཡང་ན་འདི་ལྟར་འཚོ་བ་རོལ་ན་དགའ། ས་འོག་
གི་དུར་ཁུང་དུ་ཉལ་ན་འདོད་དམ་ཡང་ན་རྩྭ་རས་ཀྱིས་བཟོས་པའི་ཁང་པ་འདིའི་ཁང་དུ་
བསྡད་ན་འདོད། ཁྱོད་ཀྱི་ཕྲུ་གུ་ཚོ་ལ་མཚོན་ནའང་། ཁོ་ཚོ་ད་ལྟ་ཤི་ན་དགའ་འམ་ཡང་ན་
མ་འོངས་པའི་ལོ་ངོ་གཉིས་ཀྱི་ནང་དུ། ཁོ་ཚོའི་བཤད་སྟངས་ལྟར། འཚོ་བཅུད་ཀྱིས་མ་
འདང་བར་ཤི་ན་དགའ། ང་ཚོས་གཟའ་འཁོར་གཅིག་གི་རིང་ལ་ཅི་ཞིག་ཟོས་ནས་བསྡད་
པ་ཤེས་སམ། ཟྭ་ཚོད་བཙོས་མ་དང་ཕྱེ་ལྡུར་སྐྱ་བརྔོས་ཟོས་ནས་བསྡད་པ་ཡིན། ཕྱེ་སྐྱ་དེ་
གང་ནས་འཁྱེར་ཡོང་བ་ཤེས་སམ། ཕྱེ་སྐྱ་དེ་དོས་འཁོར་འཁོར་སྒམ་མཐིལ་གྱི་ཕྱེ་རྡུལ་
ཕྱགས་ཡོང་བ་ཡིན།
ཁོ་ཚོས་ཞག་སྒར་གྱི་ནང་ནས་དེ་ལྟར་གླེང་མོལ་བྱེད་པའི་སྐབས་སུ། འཕོངས་ཚོས་
རྒྱགས་རིལ་ཅན་གྱི་ཉེན་རྟོག་པ་ཚོས་སོ་སོའི་དཔྱི་མགོ་རྒྱགས་རིལ་གྱི་སྟེང་ནས་དཀྲུམ་
མདའ་རེ་དཔྱངས་ནས། ཞག་སྒར་བརྒྱུད་ནས་སྒྲོབ་ཉམས་དང་བཅས་འགྲོ་བཞིན་གླེང་
མོལ་བྱེད། ཁོ་ཚོར་སེམས་གཡེང་ས་རེ་འཚོལ་དགོས། ཁོ་ཚོའི་མགོ་མནན་ནས་མ་བསྡད་
ན་ཁོ་ཚོས་ཅི་བྱེད་དངོས་གནས་ཤེས་དཀའ། དཀོན་མཆོག་ཡེ་ཤུ། ཁོ་ཚོ་ལྷོ་ཕྱོགས་ཀྱི་མི་
ནག་ལྟ་བུའི་ཉེན་ཁ་ཆེ། གལ་སྲིད་ཁོ་ཚོ་ཚང་མ་ཁ་མཐུན་སོང་དུས་འགོག་ཐུབ་མཁན་
གཅིག་ཀྱང་ཡོད་པ་མ་རེད།
ལུང་ཞིག་དྲངས་ན་འདི་ལྟ་སྟེ། ལོ་རན་སི་གྲོང་ཚོ་རུ་ཉེན་རྟོག་པ་ཞིག་གིས་གཞན་ས་
བཙན་བཟུང་མཁན་ཞིག་མཐའ་སྐྲོད་གཏོང་སྐབས། བཙན་བཟུང་མཁན་དེས་ངོ་ལོག་
བྱས། དེ་བས་ཉེན་རྟོག་པས་དྲག་ཤུགས་མི་བཀོལ་ཐབས་མེད་དུ་གྱུར། འོན་ཀྱང་། སྐབས་
དེར་བཙན་བཟུང་མཁན་དེའི་རང་ལོ་བཅུ་གཅིག་ལ་སོན་པའི་བུ་ཡིས་ཁ་ཚད་0.22 ཅན་
གྱི་མེ་མདའ་ཞིག་འཁྱེར་ཡོང་ནས་ཉེན་རྟོག་པ་དེ་བསད་པ་རེད།
དུག་སྦྲུལ་རྔ་སིལ་ཅན་འདི་ཚོ། ཁོ་ཚོར་གོ་སྐབས་ཤིག་གཏན་ནས་སྤྲོད་མི་རུང་། ཁོ་ཚོས་
ཚིག་ལན་བསློགས་ན་ཐད་ཀར་མེ་མདའ་གཞུས་ཤིག ཁོ་ཚོའི་བྱིས་པ་ཞིག་གིས་ཉེན་རྟོག་
པ་ཞིག་གསོད་དུས་མི་ཆེན་པོ་ཚོས་ཅི་བྱེད་ཚོད་མི་ཐིག ཁོ་ཚོ་གཏུམ་པོ་ཡིན་ན་ང་ཚོ་
དེ་ལས་ཀྱང་གཏུམ་པོ་བྱེད་དགོས་ལ། ཁོ་ཚོ་གཏུམ་དྲག་གིས་ལག་ལེན་བྱས་ཏེ་ཞེད་དུ་
འཇུག་དགོས།
འོ་ན། ཁོ་ཚོ་མ་ཞེད་ན་ཅི་བྱ། གལ་སྲིད་ཁོ་ཚོ་ཡར་ལངས་བརྒྱབ་ནས་མེ་མདའི་ཁ་མཆུ་
ང་ཚོ་ལ་གཏད་ཡོང་ན་ཅི་བྱ། མི་འདི་ཚོ་ཆུང་བྱིས་པ་ཡིན་དུས་ནས་བཟུང་མཚོན་ཆ་ལག་
ལེན་བྱས་ནས་ཡོང་བ་རེད། ཁོ་ཚོ་ལ་མཚོན་ན། མེ་མདའ་ནི་ཁོ་ཚོའི་ཆ་ཤས་ལྟ་བུར་གྱུར་
ཡོད། གལ་སྲིད་ཁོ་ཚོ་མ་ཞེད་ན་ཅི་བྱ། ཉིན་གཅིག་ལ། ལོམ་བྷར་ཌིའི་མི་རིགས་དེ་དབྱི་
ཏ་ལིའི་ཡུལ་དུ་དཔུང་སྐྱོད་བྱས་པ་དང་། འཇར་མན་པ་རྣམས་གྷོལ་གྱི་ཡུལ་དུ་དཔུང་སྐྱོད་
བྱས་པ། ཏུར་ཀིའི་མི་རིགས་རྣམས་བྷའེ་ཟན་ཋིམ་གྱི་ཡུལ་དུ་དཔུང་སྐྱོད་བྱས་པ་དང་འདྲ་
བར། མི་འདི་རིགས་ཀྱི་དཔུང་ཚོགས་ཤིག་ང་ཚོའི་ཡུལ་དུ་དཔུང་འཇུག་བྱས་པ་ཡིན་ན་ཅི་
བྱ། མི་འདི་དག་ནི་ས་ཞིང་གི་སྟེང་དུ་ཧམ་པ་ལངས་ཡོད་པའི་མི་རིགས་ཡིན་ལ། མཚོན་ཆ་
རྙིང་གོག་ཐོགས་པའི་རྩབ་ཧྲལ་པ་འདི་ཚོ་དམག་དཔུང་གང་འདྲ་ཞིག་གིས་ཀྱང་འགོག་
མི་ཐུབ། དམར་གསོད་དང་འཇིགས་སྐུལ་གྱིས་ཀྱང་ཁོ་ཚོ་འགོག་མི་ཐུབ། བཀྲེས་ལྟོགས་
དེ་རང་ཉིད་ཀྱི་ཕོ་བ་ལེབ་མོ་གཅིག་པུས་མྱོང་བཞིན་པ་མ་ཡིན་པར། སྡུག་བསྔལ་དེ་རང་
ཁོ་ཉིད་ཀྱི་བུ་ཕྲུག་གི་ཉམ་ཐག་པའི་ཕོ་བས་ཀྱང་མྱོང་བཞིན་པའི་མི་ཞིག་ལ་མཚོན་ན།
ལ་ཅི་ཞིག་གིས་འཇིགས་སྐྲག་སློང་ནུས། ཁྱོད་ཀྱིས་ཁོ་ལ་ཞེད་སྣང་སློང་མི་ནུས་ཏེ། ཁོས་
ས་སྟེང་གི་འཇིགས་སྐྲག་ཡོད་ཚད་ལས་ཀྱང་འཇིགས་སུ་རུང་བའི་འཇིགས་སྣང་ཞིག་
མྱངས་ཡོད་པས་སོ།།
ཧོ་ཧྥེར་གྲོང་ཚོ་ནས་སྐྱེས་པ་ཚོས་གླེང་མོལ་བྱེད། ངའི་ཨ་མེས་ཀྱིས་ཁོའི་ས་ཞིང་རྣམས་
ཨིན་ཇུན་མིའི་ལག་ནས་བླངས་ཡོང་བ་རེད།
འདི་ནོར་འཁྲུལ་རེད། ད་ལྟ་ང་ཚོས་ཤོད་བཞིན་པ་འདི་ནོར་འཁྲུལ་གྱི་སྐད་ཆ་ཞིག་རེད།
ད་ལྟ་ཁྱོད་ཀྱིས་བཤད་པ་དེ་ནི་རྐུ་འཕྲོག་གི་བྱ་བ་རེད། ང་ནི་རྐུན་མ་མིན།
ཁྱོད་རྐུན་མ་མིན་ཟེར་རམ། སྔ་ནུབ་དགོང་མོ་ཁྱོད་ཀྱིས་སྒོ་ཁྱམས་ཤིག་ནས་འོ་མ་ཤེལ་
དམ་གང་བརྐུས་ཡོང་བ་མིན་ནམ། ད་དུང་ཁྱོད་ཀྱིས་རག་སྐུད་དུམ་པ་ཞིག་ཀྱང་བརྐུས་
ཡོང་ནས་ཤ་དུམ་བུ་ཞིག་ལ་བརྗེས་སོང་ཨ།
དེ་བདེན། ངའི་ཕྲུ་གུ་ཚོའི་གྲོད་ཁོག་ལྟོགས་ཀྱི་འདུག
འོན་ཀྱང་། དེ་ཡང་རྐུ་ལས་རེད་ཨ།
ཁྱོད་ཀྱིས་ཧྥར་ཧྥིལད་ཞིང་ར་ཆེན་མོ་དེ་ཇི་ལྟར་བླངས་པ་ཤེས་ཀྱི་ཡོད་དམ། ངས་བཤད་
ཡ། སྐབས་དེ་དུས་ས་ཞིང་དེ་སྲིད་གཞུང་གི་ཡིན་ཞིང་། ལེན་སླ་པོ་ཡིན་པ་རེད། ཉིན་
གཅིག་ལ་རྒད་པོ་ཧྥར་ཧྥིལད་ཁོ་རང་སན་ཧྥི་རན་སེ་སི་ཁོ་གྲོང་ཁྱེར་གྱི་ཆང་ཁང་ཞིག་ཏུ་
སོང་ནས། དེ་གའི་ཆང་རྐྱལ་སུམ་བརྒྱ་ལྷག་བཙལ་བ་དང་། ཆང་རྐྱལ་དེ་དག་གིས་ས་
ཞིང་ཚུར་བླངས་པ་རེད། ཧྥར་ཧྥིལད་ཀྱིས་བཟི་བོ་འདི་དག་ལ་ཟ་མ་དང་ཆང་རག་སྤྲད་
ནས་ས་ཞིང་འཛིན་དུ་བཅུག་ཅིང་། རིམ་བཞིན་ས་ཞིང་ཚུར་དངོས་སུ་ཐོབ་ནས་བདག་
དབང་ལ་རྩོད་གླེང་མེད་པའི་སྐབས་སུ། ཧྥར་ཧྥིལད་ཀྱིས་ས་ཞིང་དེ་ཆང་རྐྱལ་ཚོའི་ལག་
ནས་ཚུར་བླངས་པ་རེད། རྗེས་སོར་ཁོས་རྒྱུན་པར་རང་ཉིད་ཀྱིས་ས་ཞིང་དབྱིན་མུའུ་རེ་
ལ་ཆང་ངན་ཕིནཌ་གཅིག་རེ་ཙམ་བཏང་བ་ཡིན་ཞེས་བཤད་ཀྱི་ཡོད་རབས་འདུག ཁྱོད་
ཀྱིས་དེ་ཡང་རྐུ་བྱས་པ་རེད་ཟེར་རྒྱུ་ཡིན་ནམ།
ཨུན། བྱེད་སྟངས་དེའང་མ་འགྲིག་པ་རེད། འོན་ཀྱང་། ཁོ་རང་དེའི་དོན་དུ་བཙོན་དུ་
འགྲོ་དགོས་བྱུང་མེད།
རེད། ཁོ་དེའི་དོན་དུ་བཙོན་དུ་འགྲོ་དགོས་མ་བྱུང་བ་བདེན་པ་རེད། ས་ཆ་ཚང་མ་ཆུ་
ཡིས་གང་ཡོད་ཚུལ་གྱི་སྙན་ཞུ་རྫུན་མ་འབྲི་ཆེད་དུ། ཀོ་གྲུ་ཞིག་ཤིང་རྟའི་སྟེང་དུ་བཞག་
ནས་འདྲུད་མཁན་གྱི་མི་དེ་ཡང་བཙོན་ཁང་དུ་འགྲོ་དགོས་བྱུང་མེད་ལ། རྒྱལ་ཚོགས་
འཐུས་མི་དང་ཁྲིམས་བཟོ་མི་སྣར་ལྐོག་རྔན་སྤྲད་པའི་མི་དེ་ཡང་བཙོན་ཁང་དུ་འགྲོ་དགོས་
ཐུག་མེད།
ལྡབ་ལྡིབ་ཀྱི་སྐད་ཆ་སྣ་ཚོགས་མངའ་སྡེ་ཡོངས་ཀྱི་ཧོ་ཧྥེར་གྲོང་ཚོ་ཁག་ཏུ་གྲག་བཞིན་
ཡོད།
དེ་ནས། དྲག་ཆས་སྤྲས་པའི་ཉེན་རྟོག་དཔུང་ཞིག་གིས་ཞག་སྒར་གྱི་ནང་དུ་དཔུང་
འཇུག་བྱས། ཕར་རྒྱུགས་ཤིག འཕྲོད་བསྟེན་ལས་ཁུངས་ཀྱིས་བཀའ་བཏང་ཡོད། ཞག་
སྒར་འདིས་ས་གནས་འཕྲོད་བསྟེན་ལ་ཉེན་ཁ་བཟོ་ཡི་འདུག
འོ་ན་ང་ཚོ་གང་དུ་འགྲོ་དགོས།
དེ་ང་ཚོའི་འགན་ཁུར་མ་རེད། ཁྱོད་ཚོ་འདི་ལས་མཐའ་སྐྲོད་གཏོང་ཞེས་ང་ཚོར་བཀའ་
བབས་ཡོད། ཆུ་ཚོད་ཕྱེད་ཀའི་རྗེས་སུ་ང་ཚོས་ཞག་སྒར་འདི་མེར་བསྲེག་རྒྱུ་ཡིན།
རྒྱུ་ཚད་ཀྱི་ནད་རིམས་སླེབས་འདུག་པས། ཁྱོད་ཚོས་ནད་རིམས་འདི་ཡར་མར་ལ་
ཁྱབ་ཏུ་འཇུག་འདོད་དམ།
3 དུས་རབ་བཅུ་དགུ་པའི་དུས་མཇུག་ཏུ།ཞིང་ཕྱུགས་སྤྱི་གཉེར་ཁང་ཆེན་པོའི་བདག་པོ་ཧན་རེ་མི་ལེར་གྱིས། བེད་
མེད་ས་ལྷག་བདག་བཟུང་བྱེད་པའི་དབང་ཆ་ཐོབ་ཆེད།སྐམ་ས་ཆེན་པོ་ཞིག་འདམ་ཆུའི་ས་ཁུལ་ཡིན་ཚུལ་གླེང་
ནས། གླང་གོག་ཅིག་ལ་ཀོ་གྲུ་ཞིག་འདྲུད་དུ་བཅུག་ནས་བརྙན་པར་བླངས་ནས།འདམ་ཆུའི་ཁྲོད་དུ་ཀོ་གྲུ་ལ་མ་
བསྡད་ན་མི་ཐར་ཚུལ་གྱི་རྫུན་བཟོ་བྱས་པའི་གནས་ཚུལ་དེ་ཤོད་ཀྱི་ཡོད།
ང་ཚོར་ཁྱོད་ཚོ་འདི་ལས་མཐའ་སྐྲོད་གཏོང་བའི་བཀའ་བབས་ཡོད། ཡ། ད་སོང་ཞིག
ཆུ་ཚོད་ཕྱེད་ཀའི་རྗེས་སུ་ང་ཚོས་ཞག་སྒར་འདི་མེར་བསྲེག་རྒྱུ་ཡིན།
ཆུ་ཚོད་ཕྱེད་ཀའི་རྗེས་སུ། ཤོག་བུའི་ཁང་པ་དང་རྩྭ་ཡི་ཐོག་ཁེབས་བསྲེགས་པའི་དུ་བ་
དགུང་སྔོན་དུ་འཕྱུར་བྱུང་ལ། མི་རྣམས་རང་རང་གི་རླངས་འཁོར་དུ་བསྡད་ནས་གཞུང་
ལམ་བརྒྱུད་དེ་ཧོ་ཧྥེར་གྲོང་ཚོ་གཞན་པ་ཞིག་འཚོལ་དུ་འགྲོ་བཞིན་ཡོད།
ཁན་ས་སི་མངའ་སྡེ་དང་ཨར་ཁན་ས་སི་མངའ་སྡེ། ཨོག་ལ་ཧོ་མ་མངའ་སྡེ་དང་ཋེག་
ས་སི་མངའ་སྡེ། མེག་སེ་ཁོ་གསར་པ་མངའ་སྡེ་བཅས་སུ་འདྲུད་འཐེན་ཚོ་ཡོང་ནས་བོགས་
ལེན་ཞིང་པ་ཚོ་མཐའ་སྐྲོད་གཏོང་བཞིན་ཡོད།
ཁ་ལི་ཧྥོར་ནེ་ཡ་མངའ་སྡེ་རུ་ཡུལ་གྱར་པ་མི་གྲངས་འབུམ་གསུམ་ཟིན་ཡོད་ལ། ད་
དུང་མུ་མཐུད་དུ་འབྱོར་བཞིན་ཡོད། ཁ་ལི་ཧྥོར་ནེ་ཡ་མངའ་སྡེའི་གཞུང་ལམ་ཁག་ཏུ་
གྲོག་མ་དང་འདྲ་བའི་མི་ཚོགས་རྣམས་ནི་ཕར་འབུད་རྒྱུ་དང་ཚུར་འཐེན་རྒྱུ། ཡར་འགྱོག་
རྒྱུ་སོགས་ལས་ཀ་ཅི་རིགས་ཀྱི་དོན་དུ་སྨྱོ་འཚུབ་འཚུབ་བྱེད། མི་གཅིག་གིས་ཡར་འགྱོག་
ཐུབ་པའི་ལས་ཀ་ཞིག་གི་དོན་དུ་དཔུང་ལག་ཆ་ལྔ་རེ་བསྲིངས་ཡོད་ལ། མི་གཅིག་གི་གྲོད་
ཁོག་གང་ཙམ་གྱི་ཟ་མའི་དོན་དུ་མཆུ་ཏོ་ལྔ་གདངས་ནས་ཡོད།
རང་ཉིད་ཀྱི་ས་གཞིས་ཡོད་ཚད་གྱེན་ལངས་ཤིག་གི་ནང་ནས་ཤོར་ངེས་ཡིན་
ཞིང་། རང་ཉིད་ལ་ལོ་རྒྱུས་ཀློག་པའི་ཐོན་ཁུངས་དང་མིག་ཟུང་ཡོད་པའི་རྒྱུ་བདག་ཆེན་
པོ་འདི་དག་གིས་ལོ་རྒྱུས་ཀྱི་བསླབ་བྱ་འདི་ཤེས་དགོས་ཏེ། སྤྱི་ཚོགས་གང་ཞིག་གི་རྒྱུ་ནོར་
ཡོད་ཚད་མི་ཧ་ཅང་ཉུང་ཉུང་ཞིག་གིས་བདག་ཏུ་བཟུང་ཡོད་ཚེ། རྒྱུ་ནོར་དེ་དག་མགྱོགས་
པོར་ཕར་འཕྲོག་ངེས་ཡིན་པ་དེའོ།། དེ་འབྲེལ་གྱི་དོན་དངོས་ཤིག་ནི། མི་མང་ཤོས་ཀྱི་
ལུས་གྲང་ཞིང་ལྟོ་ལྟོགས་ཀྱི་ཡོད་དུས། ཁོ་ཚོས་རང་ཉིད་ལ་ཅི་ཞིག་དགོས་པ་དེ་དྲག་པོའི་
སྒོ་ནས་ལེན་ངེས་ཡིན་པ་དེའོ།། ལོ་རྒྱུས་ཀྱི་གར་སྟེགས་རིང་མོའི་སྟེང་ནས་དུས་གཏན་དུ་
སྒྲོག་བཞིན་པའི་དོན་དངོས་ཀྱི་ངུ་འབོད་ནི། གཉའ་གནོན་གྱིས་གཉའ་གནོན་མྱོང་མཁན་
ཚོ་སྟོབས་ཤུགས་ཇེ་ཆེ་དང་མཐུན་སྒྲིལ་ཇེ་ཟབ་ཏུ་གཏོང་བ་དེའོ།། རྒྱུ་བདག་ཆེན་པོ་ཚོས་
ལོ་རྒྱུས་ཀྱི་དོན་དངོས་བསླབ་བྱ་གསུམ་པོ་སྣང་མེད་དུ་བཏང་ཡོད། ས་ཞིང་ཡོད་ཚད་
མི་ཉུང་ཉུང་ཞིག་གི་ལག་ཏུ་བཟུང་ཡོད་ལ། ཁང་ཁྱིམ་རྩ་བརླག་ཏུ་སོང་བའི་མི་ཚོགས་
ཀྱི་གྲངས་འབོར་ཇེ་ཆེ་ནས་ཇེ་ཆེར་གྱུར་ཅིང་། རྒྱུ་བདག་ཆེན་པོ་ཁག་གི་འབད་པ་ཡོད་
ཚད་ཀྱི་སྙིང་པོ་ནི་གཉའ་གནོན་བྱེད་རྒྱུ་དེ་རེད། ཁོ་ཚོས་རང་ཉིད་ཀྱི་ཐོན་ལས་སྲུང་སྐྱོབ་
བྱེད་ཆེད་དུ་སྒོར་མོ་མང་པོ་བཏང་ནས་མཚོན་ཆ་དང་དུག་རླངས་ཉོ་བཞིན་ཡོད་ལ།
གྱེན་ལངས་ཀྱི་ཤུབ་སྒྲ་རྩ་མེད་དུ་གཏོང་ཆེད་དུ་གསང་མྱུལ་བ་མང་པོ་གཏོང་བཞིན་ཡོད།
འོན་ཀྱང་། ཁོ་ཚོས་འགྱུར་བཞིན་པའི་དཔལ་འབྱོར་གྱི་གནས་བབས་སྣང་མེད་དུ་བཏང་
ཞིང་། འགྱུར་བ་འདི་ལ་དཔགས་པའི་འཆར་གཞི་འདིང་རྒྱུའང་སྣང་མེད་དུ་བཏང་ཡོད།
ཁོ་ཚོས་གྱེན་ལངས་འདི་རྩ་གཏོར་དུ་གཏོང་ཐབས་ཁོ་ནར་བསམ་བློ་གཏོང་བ་ལས་གྱེན་
ལངས་འདིའི་འབྱུང་རྐྱེན་ལ་བསམ་བློ་རྩ་བ་ཉིད་ནས་གཏོང་གི་མེད།
མི་རྣམས་ལས་མེད་དུ་སྒྱུར་བྱེད་ཀྱི་འདྲུད་འཐེན་འཕྲུལ་འཁོར་དང་དངོས་ཟོག་ཡར་
མར་འདྲེན་པའི་སྐྱེལ་འདྲེན་མ་ལག་སྣ་ཚོགས། དེ་བཞིན་དངོས་ཟོག་ཐོན་སྐྱེད་བྱེད་
པའི་འཕྲུལ་ཆས་རིགས་བཅས་ཇེ་མང་ནས་ཇེ་མང་དུ་སོང་བ་དང་བསྟུན་ནས། གཞུང་
ལམ་སྟེང་དུ་འཚང་ཁ་རྒྱག་པའི་ཁྱིམ་ཚང་གི་ཁ་གྲངས་ཀྱང་ཇེ་མང་ནས་ཇེ་མང་དུ་གྱུར་
ཅིང་། ཁོ་ཚོས་ཕྱུག་བདག་ཚོའི་ཟས་ལྷག་འཐུང་ལྷག་འཚོལ་བཞིན་སེམས་པ་ལམ་
འགྲམ་གྱི་ས་ཞིང་གི་སྟེང་དུ་ཤོར་གྱི་ཡོད། ས་བདག་ཆེན་པོ་ཚོ་ལྷན་དུ་འཛོམས་ནས་རང་
ཉིད་ཀྱི་ཁེ་ཕན་སྲུང་སྐྱོབ་ཆེད་དུ་མཐུན་ཚོགས་སྣ་ཚོགས་འཛུགས་ལ། ཁོ་ཚོས་ཡུལ་
འཁྱམ་པ་འདི་ཚོར་ཇི་ལྟར་ཞེད་སྣང་སློང་སྟངས་དང་ཇི་ལྟར་གསོད་སྟངས། ཇི་ལྟར་དུག་
རླངས་ཀྱིས་འདུལ་སྟངས་སོགས་ཀྱི་སྟེང་དུ་གྲོས་བསྡུར་སྣ་ཚོགས་བྱེད་བཞིན་ཡོད། གྱེན་
ལངས་པའི་ཁྲོད་དུ་མགོ་ཁྲིད་ཅིག་འབྱུང་སྲིད་པར་ཁོ་ཚོ་རྒྱུན་དུ་ཞེད་ཀྱི་ཡོད། ཁོ་ཚོར་མི་
གྲངས་འབུམ་གསུམ་ཡོད་ཅིང་། གལ་སྲིད་ཁོ་ཚོ་ཚང་མ་དབུ་ཁྲིད་ཅིག་གི་བཀའ་བཀོད་
འོག་ཏུ་འདུས་སོང་ན། དེ་དུས་ང་ཚོ་མཇུག་རྫོགས་ཚར་བ་རེད། ཁོ་ཚོ་མི་གྲངས་སུམ་
འབུམ་ཡོད་ཅིང་། ཚང་མ་བཀྲེས་ལྟོགས་དང་ཉམ་ཐག་གི་འོག་ཏུ་ཡོད། གལ་སྲིད་མི་འདི་
ཚོས་རང་ངོ་རང་གིས་ཟིན་པ་ཡིན་ན། ས་གཞི་འདི་ཁོ་ཚོའི་ཡིན་ངེས་ལ། དེ་དུས་འཛམ་
གླིང་སྟེང་གི་དུག་རླངས་དང་མེ་མདའ་ཡོད་ཚད་ཀྱིས་ཀྱང་ཁོ་ཚོ་འགོག་མི་ཐུབ། རང་ཉིད་
ཀྱི་རྒྱུ་ནོར་ལོངས་སྤྱོད་ལ་བརྟེན་ནས་དཔའ་བོ་དང་སྡར་མར་དུས་གཅིག་ཏུ་གྱུར་པའི་ཕྱུག་
བདག་ཆེན་པོ་འདི་ཚོས་ཕུགས་སུ་རང་ཉིད་འཕུང་བར་བྱེད་པའི་འཕྲལ་གྱི་ལག་ཐབས་
ཡོད་ཚད་སྤྱད་ནས། རང་ཉིད་ཀྱི་རྒུད་པ་ཐམས་ཅད་རང་ཉིད་ཀྱིས་སྣ་འདྲེན་བཞིན་ཡོད།
ཁོ་ཚོའི་བྱེད་ཐབས་རེ་རེ་དང་དྲག་སྤྱོད་རེ་རེ། ཧོ་ཧྥེར་གྲོང་ཚོའི་སྟེང་དུ་བརྩམས་པའི་
དཔུང་འཇུག་གི་སྦྱོར་བ་རེ་རེ། དེ་བཞིན་ཞག་སྒར་རྫོབ་པོ་ཁག་གི་ནང་གི་ཉེན་རྟོག་པ་
ཚོའི་སྒྲོབ་ཉམས་རེ་རེས་ཁོ་ཚོའི་ཕམ་ཉེས་ཀྱི་དུས་ཚོད་ཇེ་ཉེ་དང་། དུས་ཚོད་དེ་འདྲ་ཞིག་
འགོག་མེད་དུ་འབྱུང་བའི་རྒྱུ་རྐྱེན་རེ་རེ་བཞིན་སྐྲུན་བཞིན་ཡོད།
སྐྱེས་པ་ཚོ་སོ་སོའི་སྒྱིད་ཁུག་གི་སྟེང་དུ་ཙོག་ནས་ཡོད་ཅིང་། ཁོ་ཚོའི་རྣོ་ཟུར་ཅན་གྱི་
ངོ་གདོང་རྣམས་ནི་བཀྲེས་ལྟོགས་ཀྱིས་སྐམ་རིད་དུ་གྱུར་ཡོད་ལ། བཀྲེས་ལྟོགས་བཙན་
གྱིས་མནན་པས་གདོང་པ་མཁྲེགས་པོར་གྱུར་ཡོད། ཁོ་ཚོའི་མིག་ཟུང་དུ་ཞེ་སྡང་གི་ན་བུན་
འཐིབ་ཅིང་། འགྲམ་པ་ཟུང་ཁོང་ཁྲོས་མཁྲེགས་པོར་གྱུར་ཡོད། ས་རྒྱུ་ལེགས་པའི་ས་ཞིང་
གིས་ཁོ་ཚོའི་མཐའ་བསྐོར་ཡོད།
གཤམ་གྱི་རས་གུར་བཞི་པའི་ནང་གི་ཕྲུ་གུ་དེའི་སྐོར་ཐོས་བྱུང་ངམ།
གོ་མ་བྱུང་། ང་ད་ལྟ་རང་སླེབས་པ་ཡིན།
ཕྲུ་གུ་དེ་གཉིད་ཀྱི་ཀློང་ནས་ངུ་ཅོར་བྱེད་ཅིང་གཉིད་ཀྱི་ཀློང་ནས་འགྲེ་ལོག་བརྒྱབ།
ཁོའི་བཟའ་མི་ཚོས་ཁོའི་ཁོག་ཏུ་རྒྱུ་འབུ་སྐྱེས་པ་ཡིན་རྒྱུ་རེད་སྙམ། དེ་བས་ཁོ་ཚོས་ཁོ་ལ་
འབུ་འདེད་སྨན་བླུད་པ་རེད། དེ་ནས་ཕྲུ་གུ་དེ་གྲོངས་སོང་། ཕྲུ་གུ་དེར་ཕོག་པའི་ནད་ནི་
ལྕེ་ནག” ཟེར་བ་དེ་རེད་ཟེར། དེ་ནི་ཟ་མ་ཡག་པོ་མ་བྱུང་ཚེ་ཕོག་སྲིད་པའི་ནད་ཅིག་རེད།
ཕྲུ་གུ་སྙིང་རྗེ།
དེ་རེད། ཁོའི་བཟའ་མིར་ཁོ་རང་དུར་འཇུག་བྱེད་པའི་དངུལ་མེད། དེ་བས་ཁོ་ཚོས་ཁོ་
རང་འཁྱམ་པོའི་སྤྱི་དུར་དུ་མི་འཇོག་ག་མེད་བྱུང་བ་རེད།
རེད་ཡ། ཨ་ཁ།
དེ་བས་ཚང་མས་ལག་པ་སོ་སོའི་གློ་ཁུག་ཏུ་བསྲིངས་ནས་ལྕགས་སྒོར་རེ་ཕྱིར་ཕྱུང་
ཡོང་། དེ་ལྟར་ཕར་ཕྱོགས་ཀྱི་གུར་སྒོ་རུ་ལྕགས་སྒོར་ཕུང་གསོག་ཅིག་རིམ་བཞིན་སྤུངས།
དེ་ནས་ཁྱིམ་མི་ཚོས་ལྕགས་སྒོར་གྱི་ཕུང་གསོག་དེ་མཐོང་།
ང་ཚོའི་མི་དམངས་ནི་མི་བཟང་ཡིན། ང་ཚོའི་མི་དམངས་ནི་སེམས་བཟང་ཡིན།
སེམས་བཟང་གི་མི་རྣམས་དབུལ་པོར་མི་འགྱུར་བའི་སྨོན་ལམ་འདེབས། ཕྲུ་གུ་ཚོར་བཟའ་
བཏུང་ཡོད་པའི་སྨོན་ལམ་འདེབས།
ཕྱུག་བདག་གི་མཐུན་ཚོགས་ཚོས། ཉིན་གཅིག་ལ་སྨོན་ལམ་འདི་དག་འདེབས་
མཚམས་འཇོག་རྒྱུ་ཡིན་པ་ཤེས་ཀྱི་ཡོད།
དེ་དུས། ཡོད་ཚད་མཇུག་རྫོགས་ཚར་བ་རེད།

ལེའུ་ཉི་ཤུ་པ།

དོས་ཕུང་གི་སྟེང་དུ་བསྡད་པའི་བཟའ་མི་ཚོ་སྟེ། ཕྲུ་གུ་ཚོ་དང་ཁོན་ནེ། རོ་སི་ཤ་རོན་དང་
ཆོས་དཔོན་བཅས་ཀྱི་གཟུགས་པོ་རེངས་ཤིང་འཁུམས། ཨ་ཕ་དང་ཨ་མ། ཨ་ཁུ་ཇོན་བཅས་
བྷེ་ཁེར་སི་ཧྥིལད་གྲོང་ཁྱེར་གྱི་འདས་རྐྱེན་ཞིབ་དཔྱོད་ཁང་དུ་སོང་ཞིང་། བཟའ་མི་གཞན་
པ་ཚོ་གཞུང་ལས་ཁང་གི་མདུན་དུ་ཉི་མའི་ཚ་གདུག་འོག་ཏུ་སྒུག་ནས་བསྡད། དེ་ནས་སླེ་
བོ་ཞིག་འཁུར་ཡོང་ཞིང་། རླངས་འཁོར་སྟེང་གི་ཐུམ་སྒྲིལ་རིང་པོ་དེ་མར་ཕབ། བེམ་པོ་ལ་
བརྟག་དཔྱོད་བྱེད་རིང་ལ་ཁོ་ཚོ་ཉི་འོད་འོག་ཏུ་བསྡད་ཅིང་། འདས་རྐྱེན་རྙེད་ནས་དཔང་
ཡིག་འབྲི་བའི་རིང་ལའང་ཁོ་ཚོ་ཉི་འོད་འོག་ཏུ་བསྡད།
ཨལ་དང་ཋོམ་གཉིས་ཀས་གྲོང་ཁྱེར་གྱི་སྲང་ལམ་ཉུལ་ནས། ལམ་འགྲམ་གྱི་ཚོང་ཁང་
གི་སྒེའུ་ཁུང་ནང་དུ་བལྟས་ཤིང་། ལམ་ཐོག་ཏུ་འགྲོ་འོང་བྱེད་པའི་རྒྱུས་མེད་ཀྱི་མི་ཚོགས་
ལའང་བལྟས།
ཁོ་འགོར་འགོར་མཐར། ཨ་ཕ་དང་ཨ་མ། ཨ་ཁུ་ཇོན་བཅས་ཕྱི་ལོགས་སུ་བུད་བྱུང་ལ།
ཚོ་གཉའ་ཆག་ཅིང་ངག་དམ། ཨ་ཁུ་ཇོན་དོས་ཕུང་གི་སྟེང་དུ་ཕྱིར་བུད་ཅིང་། ཨ་ཕ་དང་ཨ་
མ་གཉིས་ཀ་འདུག་སྟེགས་སྟེང་དུ་ཕྱིར་བསྡད། ཋོམ་དང་ཨལ་གཉིས་ཀ་ཕྱིར་འཁོར་ཡོང་
ཞིང་།ཋོམ་ཁ་ལོ་བའི་འདུག་སྟེགས་སུ་བསྡད། འདུག་སྟེགས་སུ་བསྡད་རྗེས་ཁོས་ཅི་བྱེད་ཀྱི་
བཀའ་བཀོད་ལ་སྒུག ཨ་ཕས་ཐད་ཀར་མདུན་ཕྱོགས་སུ་བལྟས་ནས་འདུག་ཅིང་། ཁོའི་
ཞྭ་མོ་ནག་པོ་དེ་མིག་སྟེང་དུ་དམའ་མོར་འཐེན་ཡོད། ཨ་མས་མཛུབ་མོས་ཁ་འགྲམ་འཕུར་
འཕུར་བྱེད་ཅིང་། ཁོ་མོའི་ངལ་དུབ་ཀྱིས་མནར་བའི་མིག་མདངས་ལ་གཏད་སོ་མེད་པར་
རྒྱང་རིང་གི་ཡུལ་དུ་འཁྱམས།
ཨ་ཕས་ཤུ་རིང་ཞིག་འཐེན་ནས་“ང་ཚོར་འདི་ལས་ཐབས་ཤེས་གཞན་མི་འདུག” ཅེས་
བཤད།
ཨ་མས་དེ་ངས་ཤེས། འོན་ཀྱང་། མོ་རང་གི་སེམས་སུ་ཚད་ལྡན་གྱི་དུར་འཇུག་ཅིག་
འདོད་ཡོད་པ་རེད། ཁོ་མོས་ནམ་རྒྱུན་ཆེས་མཐའ་མའི་འགྲུལ་བཞུད་འདི་ཚད་ལྡན་ངང་
འགྲོ་ན་འདོད་ཀྱི་ཡོད།" ཅེས་བཤད།
ཁྲོམ་གྱིས་ཁོ་ཚོ་ལ་མིག་ཟུར་གྱིས་བལྟས་ནས་“རྫོང་གི་སྤྱི་དུར་རེད་དམ།" ཞེས་བྲིས།
ཨ་ཕས་རེད།" ཅེས་བཤད་ནས། འཁྱམས་ཟིན་པའི་རྣམ་ཤེས་དེ་གློ་བུར་དུ་ཕྱིར་སླེབས་
པ་དང་འདྲ་བར་མགོ་བོ་མགྱོགས་པོར་ལྡེམ་བཞིན་“ང་ཚོར་དངུལ་འདང་ངེས་ཤིག་མེད་
པས་གོ་རིམ་ཚང་མ་འགྲོ་མི་ཐུབ།” ཅེས་བཤད་ཅིང་། དེ་ནས་ཁོའི་མགོ་བོ་ཨ་མའི་ཕྱོགས་
སུ་འཁོར་ནས་“ཁྱོད་ཀྱིས་ཀྱང་སེམས་སྡུག་མ་བྱེད། ང་ཚོས་ཐབས་ཤེས་ག་ཚོད་བཏོན་
རུང་། ཐབས་ཤེས་ཅི་འདྲ་བཏོན་རུང་། འདི་ལས་ཡན་ཞིག་ཡོང་ཐབས་མི་འདུག བེམ་
པོར་བྱུག་རྫས་བསྐུ་རྒྱུ་དང་། པུར་སྒམ་ཉོ་རྒྱུ། དུར་ས་ཉོ་རྒྱུ། ཆོས་དཔོན་གདན་འདྲེན་ཞུ་
རྒྱུ་སོགས་རིམ་པ་མང་པོ་འདི་འཁྱོང་ཐབས་མི་འདུག འདི་དག་ཚང་མ་བསྒྲུབ་དགོས་ན་
འགྲོ་སོང་ནི་ང་ཚོར་ད་ལྟ་ལྷག་བསྡད་པའི་དངུལ་འབོར་གྱི་ལྡབ་བཅུ་ལྷག་དགོས་རྒྱུ་རེད།
ང་ཚོས་རང་ཉིད་ཀྱིས་གང་སྒྲུབ་ཐུབ་པ་དེ་བསྒྲུབས་ཟིན་པ་ཡིན།ཟེར།
ཨ་མས་དེ་ངས་ཤེས། ཁོ་མོས་དུར་འཇུག་ཚད་ལྡན་ཞིག་བྱེད་རྒྱུ་ནི་ཅི་འདྲའི་གལ་
ཆེན་དུ་བརྩི་བ་འདི་ངའི་སེམས་ནང་ནས་ཡལ་རྒྱུ་མི་འདུག ད་དེ་དག་བརྗེད་དུ་འཇུག་རྒྱུ་
ལས་ཐབས་གཞན་མི་འདུག” ཅེས་བཤད། ཁོ་མོས་དབུགས་རིང་ཞིག་བླངས་ནས་རང་ཉིད་
ཀྱི་ཁ་འགྲམ་འཕུར་འཕུར་བྱས། "ནང་གི་མི་དེ་ག་འདྲའི་མི་ཡ་རབས་ཤིག་རེད་ཨང་། དེ་
འདྲའི་བྲེལ་ཟིང་ཆེ་མོད། ག་འདྲའི་མི་ཡ་རབས་ཤིག
ཨ་ཕས་རེད་ཡ། ཁོས་ང་ཚོར་སྐད་ཆ་ཐད་ཀར་དྲང་མོ་བཤད་ཀྱི་འདུག" ཅེས་བཤད།
ཨ་མས་རང་ཉིད་ཀྱི་སྐྲ་ལོ་ལག་པས་རྒྱབ་ཕྱོགས་སུ་ཤད་ཅིང་། འགྲམ་པ་དྲང་ཚུགས་
སུ་བཞག་ནས་ང་ཚོས་ངེས་པར་དུ་...། ང་ཚོས་ངེས་པར་དུ་སྡོད་སའི་གནས་ཤིག་འཚོལ་
དགོས། ང་ཚོས་ངེས་པར་དུ་ལས་ཀ་བཙལ་ནས་བདེ་བར་འབབ་དགོས། བྱིས་པ་ཚོ་འདི་
འདྲ་ལྟོགས་སུ་བཅུག་ནས་འདུག་སྟངས་མེད། ཨ་ཕྱི་ཡང་དེ་ལྟར་བྱེད་པར་རྩ་བ་ནས་མི་
དགའ། ནམ་རྒྱུན་གཤིན་ཆོག་གི་སྐབས་སུ་ཁོ་མོས་ཟ་མ་ཡག་ཐག་ཆོད་ཅིག་བཟའ་ཡི་
ཡོད ཅེས་བཤད།
ཥོམ་གྱིས་“ང་ཚོ་གང་དུ་འགྲོ་རྒྱུ་ཡིན།” ཞེས་དྲིས།
ཨ་ཕས་ཞྭ་མོ་ཡར་ལ་འཐེན་ནས་མཛུབ་མོས་སྐྲ་གསེང་དུ་འཕྲུག་འཕྲུག་བྱེད་བཞིན་
ཞག་སྒར་དུ་འགྲོ་དགོས། ང་ཚོས་ཤུལ་དུ་ལྷག་པའི་སྒོར་མོ་འདི་དག་ཚར་བའི་བར་དུ་
སྒུག་ནས་འདུག་ག་ལ་རུང་། ལུང་ཁུག་ཏུ་སོང་ནས་ལས་ཀ་ཨེ་རྙེད་བལྟ་དགོས།” ཞེས་
བཤད།
ཁཱོམ་གྱིས་རླངས་འཁོར་གྱི་མེ་ཁ་གསོས་ཤིང་། ཁོ་ཚོས་གྲོང་ཁྱེར་གྱི་སྲང་ལམ་བརྒྱུད་
ནས་ལུང་ཁུག་ཕྱོགས་སུ་བསྐྱོད། ཟམ་པ་ཞིག་གི་འགྲམ་དུ་སླེབས་པ་ན་ཁོ་ཚོས་དེ་གར་
རས་གུར་དང་སྤྱིལ་བུའི་ཚོམ་བུ་ཞིག་ཡོད་པ་མཐོང་། ཋོམ་གྱིས་“འདིར་བསྡད་ན་
དགའ་རྒྱུ་རེད། ལས་ཀ་ཅི་ཡིན་དང་གང་དུ་ལས་རྒྱུ་ཡོད་མེད་དྲིས་ན་ཆོག” ཅེས་བཤད་
ཅིང་། དེ་ནས་ཁོས་རླངས་འཁོར་ས་འབུར་ཞིག་གི་སྟེང་དུ་བསྐོར་ནས་སོང་སྟེ་ཞག་སྒར་
གྱི་སྣེ་རུ་བསྡད།
ཞག་སྒར་འདི་ལ་རྩ་འཛུགས་ཀྱི་རྣམ་པ་ཅི་ཡང་མེད། རས་གུར་སྐྱ་བོ་ཆུང་ཆུང་སྣ་
ཚོགས་དང་སྤྱིལ་བུ་འདྲ་མིན། རླངས་འཁོར་རྙིང་གོག་བཅས་ག་ས་གང་དུ་གོ་རིམ་མེད་
པར་བཀྲམས་ཡོད། ཁང་པ་དང་པོ་དེ་ནི་འགྲེལ་བཤད་རྒྱག་མི་ཤེས་པ་ཞིག་རེད། ཁང་
པ་དེའི་ལྷོ་ངོས་ཀྱི་གྱང་ནི་བཙའ་ཡིས་ཟོས་པའི་གཉེར་ལྡན་ལྕགས་ཤོག་ལས་གྲུབ་ཡོད་
ལ། ཤར་ངོས་ཀྱི་གྱང་ནི་པང་ལེབ་གཉིས་ཀྱི་བར་དུ་བཙིར་བའི་སྔོ་བམ་ཆགས་པའི་ས་
གདན་གྲུ་བཞི་ལེབ་ཅིག་རེད། དེའི་བྱང་ངོས་ཀྱི་གྱང་ནི་གནམ་མཐིལ་ཤོག་བུ་དང་རས་
ཡུག་རལ་པོ་ལས་གྲུབ་ཡོད་ལ། དེའི་ནུབ་ངོས་ཀྱི་གྱང་ནི་རྩྭ་ཕད་དྲུག་ལྷན་དུ་བཙེམས་
པ་ལས་གྲུབ་པ་ཞིག་རེད། གཙང་མར་མ་བྲེགས་པའི་ལྕང་མའི་ཡལ་ག་ལས་གྲུབ་པའི་ཁང་
པའི་སྒྲོམ་གཞིའི་སྟེང་དུ་རྩྭ་ཕུང་སྤུངས་ནས་ཡོད་ཅིང་། རྩྭ་ཕུང་དེ་ཡང་སྟེང་དུ་རང་དགར་
སྤུངས་ཡོད་པ་ལས་ཞིབ་མོས་བཀབ་མེད། རྩྭ་ཁུག་ལས་གྲུབ་པའི་གྱང་ངོས་དེ་ཕྱོགས་སུ་
འཛུལ་སྒོ་ཡོད་ཅིང་། འཛུལ་སྒོའི་ནང་ལོགས་སུ་ཅ་དངོས་ཀྱིས་གང་འདུག གྷ་ལོན་ལྔ་
ཅན་གྱི་ལྕགས་ཀྲིན་ཞིག་ཐབ་ཀའི་ཚུལ་དུ་སྤྱད་འདུག་ཅིང་། ལྕགས་ཀྲིན་དེ་ལོགས་སུ་
བསྒྱེལ་ནས་སྣེ་གཅིག་ནས་བཙའ་ཡིས་ཟོས་པའི་དུད་ཁུང་ཞིག་སྦྱར་ཡོད། ཆུ་སྐོལ་སའི་
སྣོད་ཀ་ཞིག་གྱང་ལ་ཁེན་ནས་བཞག་ཡོད་ལ། ད་དུང་སྒམ་ཆུང་འགའ་རེ་ཐར་ཐོར་དུ་
བཞག་ཡོད། སྒམ་ཆུང་འགའ་རེ་ནི་སྟེང་དུ་འདུག་ས་རེད་ལ། སྒམ་ཆུང་འགའ་རེ་ནི་སྟེང་
དུ་ཟ་མ་བཟའ་ས་རེད། ཐོན་དཔེ་Tརིམ་པའི་ཧྥོརད་རླངས་འཁོར་ཞིག་དང་འཁོར་གཉིས་
འདྲུད་སྒམ་ཞིག་སྤྱིལ་བུ་དེའི་འགྲམ་དུ་བཞག་ཡོད། ཁྱིམ་ཚང་འདི་ལ་གཙང་སྦྲའི་ཀུན་
སྤྱོད་ཡོངས་སུ་བྲལ་བའི་ཨ་ཆད་ཨུ་ཐུག་གི་རྣམ་པ་ཞིག་ག་ས་གང་དུ་འདུག
སྤྱིལ་བུ་འདིའི་འགྲམ་དུ་རས་གུར་ཆུང་ཆུང་ཞིག་ཡོད་ཅིང་། རས་གུར་དེ་དུས་ཀྱི་
ཆར་རླུང་ཁྲོད་ནས་ཁ་དོག་འགྱུར་ནས་སྐྱ་བོར་གྱུར་ཡོད་མོད། འོན་ཀྱང་། དེ་ཕུབ་པ་ཚད་
ལྡན་དང་ཕུབ་སྟངས་གྲ་དག་རེད། གུར་མདུན་གྱི་སྒམ་ཆུང་ཁག་གུར་གྱི་མཐའ་རས་
ངོས་སུ་ཁེན་ནས་བཞག་ཡོད། ཐབ་ཀའི་དུད་ཁུང་ཞིག་སྒོ་ཕྱར་གྱི་བར་གསེང་ནས་ཕྱིར་
ཕུད་ཡོད་ཅིང་། གུར་མདུན་གྱི་གད་སྙིགས་ཁག་གཙང་མར་ཕྱགས་ནས་ལྷན་དུ་སྤུངས་
ཡོད། སྒམ་ཞིག་གི་སྟེང་དུ་གྱོན་གོས་སྦངས་པའི་ཆུ་ཟེའུ་ཞིག་སྒམ་སྟེང་དུ་བཞག་འདུག
འདི་ཚང་ནི་ཁྱིམ་ཚང་སྤུས་གཙང་དང་གྲ་དག་ཅིག་རེད། ཐོན་དཔེ་Aརིམ་པའི་ཁེབས་
མེད་རླངས་འཁོར་ཆུང་བ་ཞིག་དང་། རང་བཟོ་བྱས་པའི་འདྲུད་སྒམ་ཆུང་ཆུང་ཞིག་རས་
གུར་གྱི་འགྲམ་དུ་བཞག་ཡོད།
དེའི་འགྲམ་དུ་ཧྲལ་ཧྲུལ་དུ་རལ་བའི་རས་གུར་ཆེན་པོ་ཞིག་ཡོད་ཅིང་། གུར་གྱི་རལ་
ཁ་རྣམས་ལྕགས་སྐུད་ཀྱིས་བསྡམས་ཡོད། དེའི་སྒོ་ཕྱར་ཡར་ཕྱེས་འདུག་ལ་ནང་དུ་མལ་
གདན་ཞེང་ཁ་ཆེན་པོ་བཞི་ཐང་ལ་བཏིངས་ཡོད། འགྲམ་ངོས་སུ་གྱོན་གོས་སྐེམ་སའི་
ཐ་གུ་ཞིག་འཐེན་འདུག་ལ། དེའི་སྟེང་དུ་རས་ལྭ་ཟིང་སྐྱ་འགའ་རེ་དང་ལས་དོར་འགའ་
རེ་འཕངས་ཡོད། ཞག་སྒར་འདིའི་ནང་དུ་རས་གུར་དང་སྤྱིལ་བུ་བསྡོམས་པས་བཞི་བཅུ་
ལྷག་ཡོད་ཅིང་། ཁྱིམ་ཚང་རེ་རེའི་འགྲམ་དུ་རྣམ་པ་སྣ་ཚོགས་ཀྱི་རླངས་འཁོར་རེ་བཞག་
ཡོད། ཕར་ཕྱོགས་ཀྱི་ཟུར་སྣེ་རུ་བྱིས་པ་སྐོར་ཞིག་ཡར་ལངས་ནས་གསར་དུ་སླེབས་
པའི་དོས་འཁོར་ལ་བལྟས་ནས་འདུག་ཅིང་། ཁོ་ཚོ་སེམས་ཆུང་ངང་དོས་འཁོར་ཕྱོགས་སུ་
ཡོང་། བྱིས་པ་འདི་ཚོས་ལས་དོར་གྱོན་ཞིང་རྐང་རྗེན་རེད་ལ། ཐལ་རྡུལ་གྱིས་ཚོས་པའི་སྐྲ་
མདོག་སྐྱ་བོ་རེད།
ཁྲོམ་གྱིས་རླངས་འཁོར་གཏོང་མཚམས་བཞག་ནས་ཨ་ཕ་ལ་བལྟས་ཏེ་ཞག་སྒར་འདི་
དེ་འདྲའི་བཙོག་པ་ལ། གཞན་པ་ཞིག་ཏུ་འགྲོ་རྒྱུ་ཡིན་ནམ། ཞེས་བཤད།
ཨ་ཕས་ང་ཚོས་ས་འདི་གང་ཡིན་མ་དྲིས་སྔོན་དུ་གཞན་དུ་ཇི་ལྟར་འགྲོའམ། ང་ཚོས་
འདི་ཕྱོགས་སུ་ལས་ཀ་ཡོད་མེད་སྐོར་འདྲི་དགོས།” ཞེས་བཤད།
ཁོམ་གྱིས་རླངས་འཁོར་གྱི་སྒོ་ཕྱེས་ནས་ཕྱི་ལོགས་སུ་བུད། བཟའ་མི་ཚང་མ་དོས་ཕུང་
གི་སྟེང་ནས་མར་བབས་ནས། ཧོན་འཐོར་བའི་རྣམ་པས་ཞག་སྒར་ལ་བལྟས། རུ་ཐེ་དང་
ཝིན་ཧྥིལད་གཉིས་ཀྱིས་ལམ་བར་ནས་ལོབས་ཟིན་པའི་གོམས་གཤིས་ལྟར། ཆུ་ཟེའུ་མར་
བླངས་ནས་ཕར་ཕྱོགས་ཀྱི་ལྕང་སྡོང་ཕྱོགས་སུ་ཆུ་ལེན་དུ་སོང་། ལྟད་མོར་བལྟས་ནས་ཡོད་
པའི་བྱིས་པ་ཚོ་ཡང་ཚུར་འཁོར་ནས་ཁོ་ཚོའི་རྗེས་དེད་ནས་སོང་།
སྤྱིལ་བུ་དང་པོ་དེའི་སྒོ་ཕྱར་ཡར་བཀྱགས་ནས་ནང་ནས་བུད་མེད་ཅིག་གི་མགོ་བོ་
ཕྱིར་ཕྱུང་། ཁོ་མོའི་བསླས་ནས་ཡོད་པའི་སྐྲ་ལོའི་ཁ་མདོག་སྐྱ་བོ་རེད་ལ། ཁོ་མོས་བཙོག་
ཅིང་རྫོབ་པའི་སྟེང་གོས་ཁྲ་ཁྲ་ཞིག་གྱོན་ཡོད། ཁོ་མོའི་ངོ་གདོང་རྙིད་པོ་ཡིན་ཞིང་ཉོབ་
མདངས་ཤར་འདུག་ལ། མིག་འོག་ཏུ་ནག་ཐིག་ཀོར་ཀོར་རེ་བབས་པ་དང་། ཁོ་མོའི་ཁ་
ཤ་ནི་ཉོབ་ཅིང་ལྷོད།
ཨ་ཕས་“ང་ཚོ་འདི་གར་བསྡད་ནས་སྒར་བརྒྱབ་ན་ཆོག་གམ།" ཞེས་དྲིས།
ཕྱིར་ཕྱུང་ཡོད་པའི་མགོ་བོ་དེ་སྤྱིལ་བུའི་ནང་དུ་ཕྱིར་བསྐུམས་སོང་།དེ་ནས་ཡུད་ཙམ་
འགོར་རྗེས་སྒོ་ཕྱར་ཟུར་དུ་དེད་ནས། ནང་སྟོད་གཅིག་པུ་གྱོན་པའི་སྐྱེས་པ་སྨ་ར་ཅན་ཞིག་
སྒོར་བུད། བུད་མེད་དེས་ཁོའི་རྗེས་སུ་བལྟས་ནས་འདུག་མོད། འོན་ཀྱང་། ཁོ་མོ་ཁོའི་རྗེས་
སུ་ཕྱི་ལོགས་སུ་མ་ཡོང་།
སྐྱེས་པ་སྨ་ར་ཅན་དེས་ཡུལ་མི་ཚོ། བདེ་མོ ཞེས་ཟེར་བཞིན། ཁོའི་འཚུབ་འཚུབ་ཏུ་
རྡེབ་པའི་མིག་ཟུང་གིས་མདུན་དུ་སླེབས་པའི་ཁྱིམ་ཚང་འདིའི་བཟའ་མི་རེ་རེའི་གདོང་
པར་བལྟས་ཤིང་། དེ་ནས་རླངས་འཁོར་དང་ཅ་དངོས་ལ་བལྟས།
ཨ་ཕས་"ང་ཚོས་ཁྱོད་ཀྱི་ཆུང་མ་ལ་ང་ཚོས་འདི་གར་སྒར་བརྒྱབ་ན་ཨེ་ཆོག་འདྲི་
བསམ་པ་ཡིན།” ཞེས་བཤད།
སྨ་ར་ཅན་གྱི་སྐྱེས་པ་དེས་ཨ་ཕས་བཤད་པའི་སྐད་ཆ་དེ་ནི་ཧ་ཅང་རྣམ་དཔྱོད་ལྡན་
ཞིང་། བསམ་གཞིག་ཞིབ་མོ་གཏོང་དགོས་སའི་གཏམ་ཞིག་ཡིན་པ་དང་འདྲ་བར་ཁོ་ལ་
ནན་མོས་བལྟས་ནས་"འདི་ག་ཞིག་ཏུ་ཞག་སྒར་རྒྱག་དགོས་ཟེར་བ་ཡིན་ནམ། ཞེས་དྲིས།
"ཡིན། ས་འདི་གཅིག་གིས་བདག་བཟུང་བྱས་ཡོད་དམ། ང་ཚོས་ཞག་སྒར་མ་བརྒྱབ་
གོང་དུ་ཆོག་མཆན་ཞུ་དགོས་ས་དེ་འདྲ་ཡོད་དམ།
སྨ་ར་ཅན་གྱི་སྐྱེས་པ་དེས་མིག་ཟུམ་ཙམ་ཟུམ་ཙམ་བྱས་ནས་ཨ་ཕར་ལྟ་ཡག་བྱས།
ཁྱོད་ཚོས་འདི་གར་ཞག་སྒར་རྒྱག་འདོད་པ་ཡིན་ནམ།
ཨ་ཕ་ཞེ་སུན་སྐྱེས། སྐྱ་མདོག་བབས་པའི་བུད་མེད་དེས་སྒོ་ཕྱར་གསེང་ནས་ཕྱི་ལོགས་
སུ་བལྟས། ཨ་ཕས་“དེ་མིན་ཁྱོད་ཀྱིས་ངས་ཅི་ཞིག་བཤད་ཀྱི་འདུག་སྙམ་སོང་། ཞེས་བཤད།
། ཁྱོད་ཀྱིས་འདི་གར་སྒར་རྒྱག་འདོད་ན་ཅིའི་ཕྱིར་མི་རྒྱག ངས་ཁྱོད་རང་བཀག་
ནི་མེད།”
ཁོམ་གད་མོ་ཤོར་"ཁོས་ཧ་གོ་འདུག"
ཨ་ཕས་རང་ཉིད་ཀྱི་ཁོང་ཁྲོའི་མགོ་མནན། "ངས་ས་འདི་སུ་གཅིག་གིས་བདག་བཟུང་
བྱས་ཡོད་མེད་འདྲི་འདོད་པ་དེ་ཡིན། འདིར་སྒར་བརྒྱབ་ན་ས་རིན་སྤྲོད་ཨེ་དགོས།
སྨ་ར་ཅན་གྱི་སྐྱེས་པ་དེས་མ་ནེ་མདུན་ལ་བསྲིངས་ནས་འདི་སུས་བདག་བཟུང་བྱས་
འདུག”ཅེས་དྲིས།
ཨ་ཕས་ཁ་ཕར་འཁོར་ནས་“གཟའ་རོ་འདྲ་འདྲ།” ཞེས་བཤད། ཕར་ཕྱོགས་ཀྱི་བུད་མེད་
དེའི་མགོ་བོ་རས་གུར་གྱི་ནང་དུ་ཕྱིར་བསྐུམས།
སྐྱེས་པ་སྨ་ར་ཅན་དེས་ཁོང་ཁྲོ་དང་བཅས་གོམ་གང་མདུན་དུ་སྤོས་ནས་སུས་བདག་
བཟུང་བྱས་འདུག སུ་ཞིག་གིས་ང་ཚོ་འདི་ནས་མཐའ་སྐྲོད་གཏོང་གི་ཡིན་ཟེར། ང་ལ་ཤོད་
དང་ཞེས་བཤད།
ཥོམ་ཨ་ཕའི་སྔུན་དུ་ཡོང་ནས་“ཁྱོད་ཀྱིས་ངལ་གསོ་ཡུན་རིང་ཞིག་རྒྱག་དགོས་ཀྱི་
འདུག ཅེས་བཤད། སྨ་ར་ཅན་གྱི་སྐྱེས་པ་དེའི་ཁ་ཡངས་པོར་གདངས་ནས་མཛུབ་མོ་
རྫོབ་པོ་ཞིག་སོ་རྙིལ་གྱི་སྟེང་དུ་བཞག ཁོས་ཡུད་ཙམ་ལ་རྣམ་དཔྱོད་དང་ལྡན་པའི་རྣམ་
པས་ཋོམ་ལ་ལྟ་ཡག་ཅིག་བྱས་ཤིང་། དེ་ནས་ཕྱི་རྟིང་སྟེང་ནས་ཕྱིར་འཁོར་ནས་སྐྱ་མདོག་
བབས་པའི་བུད་མེད་དེའི་རྗེས་སུ་གུར་ནང་དུ་ཕྱིར་འཛུལ།
ཋོམ་ཨ་ཕར་ཁ་འཁོར་ནས་“ད་སྔོན་གྱི་རྣམ་འགྱུར་དེ་ཅི་ཞིག་རེད།” ཅེས་དྲིས།
ཨ་ཕས་ཕྲག་པ་སྤྲུག་ཙམ་བྱས་ནས་ཞག་སྒར་ལ་ཕར་བལྟས། རས་གུར་ཞིག་གི་མདུན་
དུ་རླངས་འཁོར་བྷིའུ་ཁི་རྙིང་པ་ཞིག་བཞག་ཡོད་ཅིང་། དེའི་གདོང་ཁེབས་བླངས་འདུག ཕོ་
གསར་ཞིག་གིས་རླངས་འཁོར་གྱི་དབུགས་སྒོའི་ལྷུ་ལག་བརྡར་གྱིན་འདུག་ལ། ཁོས་བརྡར་
གྱིན་བརྡར་གྱིན་མིག་ཟུང་གིས་ཇོ་ཌི་ཚང་གི་དོས་འཁོར་གྱི་ཕྱོགས་སུ་བལྟས། ཁོ་ཚོས་ཁོས་
ཁོང་དགོད་བྱེད་བཞིན་པ་མཐོང་ཐུབ། སྨ་ར་ཅན་གྱི་སྐྱེས་པ་དེ་གུར་ནང་དུ་ཕྱིར་འཛུལ་
བ་ན། ཕོ་གསར་དེས་ལག་གི་ལས་ཀ་བསྐྱུར་ནས་འཁྱམ་ཉུལ་གྱི་ཚུལ་གྱིས་ཚུར་སླེབས།
ཕོ་གསར་དེས་“ཁྱོད་ཚོ་བདེ་མོ།" ཞེས་བཤད་ཅིང་། ཁོའི་སྔོ་རིག་རིག་གི་མིག་ཟུང་ལ་
དགོད་ལྷང་ལྷང་གི་སྣང་བ་ལྡན། ཁྱོད་ཚོས་གྲོང་དཔོན་སྐུ་ཞབས་ལ་མཇལ་ཟིན་པ་མཐོང་
སོང་།"
ཁོམ་གྱིས་“ཁོ་ལ་ཅི་ཞིག་མ་འགྲིག་པ་རེད།" ཅེས་དྲིས།
སེམས་ཕོ་གསར་དེས་ཁྲེལ་དགོད་ཅིག་བྱས་“ ཁོ་ཡང་ཁྱོད་དང་ང་ཚོ་དང་འདྲ་བར།
འཚབ་ཀྱིས་སྨྱོས་པ་ཙམ་རེད། གཅིག་བྱས་ན་ཁོ་སྨྱོས་པ་དེ་ང་ཚོ་ལས་ཅུང་ཛ་དྲག་ཆེ་བ་
ཙམ་ཡིན་རྒྱུ་རེད། བཤད་དཀའ།་
ཨ་ཕས་ངས་ཁོ་ལ་ང་ཚོས་འདི་ལ་སྒར་བརྒྱབ་ཆོག་མིན་དྲིས་པ་ཙམ་ཡིན།” ཞེས་
བཤད།
ཕོ་གསར་དེས་སྣུམ་ཀྲིག་ཀྲིག་གི་ལག་པ་གཉིས་ཀ་རང་ཉིད་ཀྱི་དོར་མའི་སྟེང་དུ་ཕྱིས།
ལོས་ཆོག ཅི་ལ་མི་ཆོག ཁྱོད་ཚོས་བྱེ་ཐང་བརྒལ་ནས་འབྱོར་ཙམ་པ་ཡིན་ནམ།”
ཥོམ་གྱིས་"ཡིན་ཡ། ང་ཚོ་ད་ནངས་ཞོགས་པར་བསླེབས་པ་ཡིན།" ཞེས་བཤད།
"སྔོན་ཆད་ཧོ་ཧྥེར་གྲོང་ཚོ་རུ་བསྡད་མྱོང་མེད་དམ།"
" ཧོ་ཧྥེར་གྲོང་ཚོ་གང་དུ་ཡོད།
ད་ལྟ་ང་ཚོ་ཡོད་ས་འདི་རེད་ཡ
ཥོམ་གྱིས་"ཨོ། ང་ཚོ་ད་ལྟ་རང་བསླེབས་པ་ཡིན།" ཞེས་བཤད།
ཝིན་ཧྥིལད་དང་རུ་ཐེ་གཉིས་ཀྱིས་ཁོ་གཉིས་ཀྱི་བར་དུ་ཆུ་ཆུ་ཟེའུ་གང་བཀྱགས་ནས་
ཚུར་ཕྱིར་སླེབས།
ཨ་མས་ད་གུར་ཕུབ་ཡ། དངོས་གནས་ཐང་ཆད་སོང་། ང་ཚོ་ཚང་མས་ངལ་གསོ་ཞིག་
བརྒྱབ་ན་བཟང་རྒྱུ་རེད།” ཅེས་བཤད། ཨ་ཕ་དང་ཨ་ཁུ་ཇོན་གཉིས་དོས་འཁོར་གྱི་སྟེང་དུ་
བུད་ནས། རས་ཡུག་གི་གུར་དང་མལ་གདན་རྣམས་མར་ཕབ།
ཥོམ་ཕོ་གསར་དེའི་རྩར་དལ་མོས་སོང་ནས། ཁོ་དང་ལྷན་དུ་ཕར་ཕྱོགས་སུ་ཞིག་
གསོ་བྱེད་འཕྲོ་བཞག་པའི་རླངས་འཁོར་གྱི་རྩར་སོང་། དབུགས་སྒོ་རྩུབ་བརྡར་བྱ་བྱེད་ཀྱི་
སྐྱོར་རྟེན་དེ་གདོང་ཁེབས་ཕྱེས་ཡོད་པའི་རླངས་འཁོར་གྱི་སྣ་གདོང་སྟེང་དུ་བཞག་འདུག་
ཅིང་། དབུགས་སྒོ་རྩུབ་བརྡར་བྱ་བྱེད་ཀྱི་ལྕགས་ཀྲིན་སེར་པོའི་འབྲད་སྣུམ་དེ་འཕྲུལ་སྣུམ་
སྒམ་གྱི་སྟེང་དུ་བཞག་འདུག ཋོམ་གྱིས་རྒད་པོ་སྨ་ར་ཅན་དེ་ལ་ཅི་ཞིག་མ་འགྲིག་པ་རེད།
ཅེས་དྲིས།
ཕོ་གསར་དེས་སྐྱོར་རྟེན་ལག་ཏུ་ཕྱིར་བླངས་ནས། དབུགས་སྒོ་དེ་དབུགས་སྒོའི་གཞི་
གདན་ངོས་སུ་ཕར་བརྡར་ཚུར་བརྡར་གྱིས་ཞིག་གསོའི་ལས་ཀའི་མཇུག་བསྐྱངས། གྲོང་
དཔོན་ཟེར་བ་ཡིན་ནམ། སུས་ཤེས། གཅིག་བྱས་ན་ཁོ་རང་གླང་རྟུལ་དུ་གྱུར་ཡོད་རྒྱུ་
རེད།”
"གླང་རྟུལ་ཟེར་ན་ཅི་རེད།"
"ཉེན་རྟོག་པས་ཁོ་རང་ཡར་བདའ་མར་བདའ་བྱས་དྲགས་པའི་རྐྱེན་གྱིས། ཁོ་རང་ད་
དུང་ཡང་མགོ་ཡུ་འཁོར་བཞིན་ཡོད་རྒྱུ་རེད།
ཥོམ་གྱིས་ཉེན་རྟོག་པ་ཚོས་མི་ཁོ་འདྲ་བ་ཞིག་ཅིའི་ཕྱིར་ཡར་བདའ་མར་བདའ་བྱེད་
པ་རེད།" ཅེས་དྲིས།
ཕོ་གསར་དེས་ལག་གི་ལས་མཚམས་བཞག་ནས་ཁོམ་གྱི་མིག་ནང་དུ་བལྟས་ཏེ་སུས་
ཤེས། ཁྱོད་རང་ད་ལྟ་རང་ལ་སླེབས་པ་རེད། དེ་ཁྱོད་རང་ཉིད་ཀྱིས་བརྟག་དཔྱོད་བྱེད་དགོས་
པ་ཞིག་རེད། མི་འགའ་རེས་འདི་རེད་ཟེར་ལ་ཡང་འགའ་རེས་དེ་རེད་ཟེར། གང་ལྟར་
ཁྱོད་རང་ས་ཆ་ཞིག་ནས་གཞི་བཅས་ནས་ཅུང་ཙམ་བསྡད་ན་ཉེན་རྟོག་པ་ཚོ་ལམ་སེང་
ཁྱོད་རང་བདའ་རུ་ཡོང་གི་རེད།” ཅེས་བཤད་ཅིང་། དེ་ནས་ཁོས་དབུགས་སྒོ་ཞིག་ཡར་
བཀྱགས་ནས་དབུགས་སྒོའི་གཞི་གདན་སྟེང་དུ་འབྲད་སྣུམ་བསྐུས།
“ཁོ་ཚོས་ཅིའི་ཕྱིར་དེ་ལྟར་བྱེད་བཞིན་པ་ཡིན་ནམ།”
"ངས་ཁྱོད་ལ་བཤད་ཟིན་པ་ལྟར། རྒྱུ་མཚན་ཅི་ཡིན་ངས་ཀྱང་གསལ་པོ་མི་ཤེས། འགའ་
རེས་ཟེར་ན་ཁོ་ཚོས་ང་ཚོར་འདེམས་ཤོག་འཕེན་དུ་འཇུག་མ་འདོད་པས་ཡིན་ཟེར། ང་ཚོ་
ཡར་མར་དུ་བདའ་བཞིན་བསྡད་ན་ང་ཚོས་འདེམས་ཤོག་འཕེན་མི་ཐུབ། ཡང་འགའ་རེས་
ཟེར་ན་ང་ཚོ་ཚང་མ་འདུག་ས་གཅིག་ཏུ་མཉམ་དུ་འདུས་ན། རིམ་བཞིན་རྩ་འཛུགས་བྱས་
ཡོང་བར་ཞེད་ཀྱི་ཡོད་པ་རེད་ཟེར། དོན་དམ་པར་ཅི་ཡིན་ངས་ཀྱང་མི་ཤེས། ངས་གཅིག་
ཤེས་པ་ནི། ང་ཚོ་ནམ་ཡང་ཡར་སྤོ་མར་སྤོ་བྱས་ནས་སྡོད་དགོས་པ་དེ་རེད། ཅུང་ཙམ་སྒུག་
དང་ཁྱོད་ཀྱིས་ཀྱང་ཧ་གོ་ཡོང་།
ཁོམ་གྱིས་ཁས་མི་ལེན་པའི་ཉམས་ཀྱིས་ང་ཚོ་སྤྲང་འཁྱམ་པ་ནི་མིན། ང་ཚོས་ལས་
ཀ་འཚོལ་བཞིན་པ་ཙམ་ཡིན། ང་ཚོས་ལས་ཀ་ཅི་ཞིག་ཡིན་རུང་ལས་འདོད་ཡོད།” ཅེས་
བཤད།
ཕོ་གསར་དེས་སྐྱོར་རྟེན་དེ་དབུགས་སྒོའི་ཁུང་བུའི་ནང་དུ་ཨེ་འཕྲོད་ལྟ་བཞིན་ཡོད་
ཅིང་།དེ་ནསནས་ཁོས་ལས་མཚམས་བཞག་སྟེ་ཡ་མཚན་པའི་རྣམ་འགྱུར་དང་བཅས་ཁཱོམ་ལ་
བལྟས་ནས་“ལས་ཀ་འཚོལ་བཞིན་པ་ཙམ་ཡིན་ཟེར་རམ། རེད། ཁྱོད་ཀྱིས་ལས་ཀ་འཚོལ་
བཞིན་པ་ཙམ་རེད། འོ་ན་ཁྱོད་ཀྱིས་གཞན་པ་ཚང་མས་ཅི་ཞིག་བྱེད་ཀྱི་འདུག་བསམ་
བྱུང་། རྡོ་རྗེ་ཕ་ལམ་འཚོལ་བཞིན་འདུག་བསམ་བྱུང་ངམ། ངའི་རྐུབ་སྦྲིད་པའི་བར་དུ་སྒུག་
ནས་འདུག་པ་འདི་ཅི་ཞིག་ལ་སྒུག་ནས་བསྡད་པ་རེད་བསམ་བྱུང་། ཞེས་བཤད་རྗེས་ལག་
གི་སྐྱོར་རྟེན་དེ་ཕར་གཅུ་ཚུར་གཅུ་བྱས།
ཋོམ་གྱིས་དུད་དྲེགས་ཆགས་པའི་རས་གུར་དང་གད་སྙིགས་ལྟ་བུའི་ཅ་དངོས། རྙིང་
པར་གྱུར་པའི་རླངས་འཁོར། ཉི་འོད་འོག་ཏུ་ངོས་མི་སྙོམས་པར་བཏིངས་པའི་མལ་གདན།
མི་ཚོས་ཟ་མ་སྐོལ་བྱེད་དུ་སྤྱད་པས་ནང་རོལ་དུ་དུད་དྲེག་ཆགས་པའི་ལྕགས་ཀྲིན་
བཅས་ལ་བལྟས་ཤིང་། དེ་ནས་ཁོས་སྐད་དམའ་མོས་“དེང་སང་ལས་ཀ་ཅི་ཡང་རྙེད་ཀྱི་མི་
འདུག་གམ།” ཞེས་དྲིས།
"དེ་ངས་ཀྱང་མི་ཤེས། དེང་སང་འདི་གར་ལོ་ཏོག་བརྔ་རྒྱུ་ཅི་ཡང་མེད། རྒུན་འབྲུམ་ད་
དུང་འཐོག་རན་མེད་ལ། སྲིང་བལ་ཡང་ད་དུང་འཐུ་རན་མེད། དབུགས་སྒོ་འདི་ཞིག་གསོ་
གྲུབ་མ་ཐག་ཏུ་ང་ཚོ་འགྲོ་རྩིས་ཡིན། ང་དང་ངའི་ཆུང་མ་དང་། ངའི་ཕྲུ་གུ་བཅས་འགྲོ་རྩིས་
ཡིན། བྱང་ཕྱོགས་སུ་ལས་ཀ་ཡོད་རབས་གོ་བྱུང་ལ། ང་ཚོ་བྱང་ཕྱོགས་ཀྱི་ས་ལི་ན་སི་གྲོང་
རྡལ་ཕྱོགས་སུ་འགྲོ་རྩིས་ཡིན།
ཋོམ་གྱིས་ཨ་ཁུ་ཇོན་དང་ཨ་ཕ། ཆོས་དཔོན་བཅས་ཀྱིས་རས་གུར་གྱི་ཀ་བའི་སྟེང་དུ་
རས་ཡུག་དེ་འགེལ་བཞིན་པ་མཐོང་ལ། ཨ་མ་དེའི་འོག་ཏུ་པུས་བཙུགས་སུ་བསྡད་ནས་
མལ་གདན་གཙང་ཕྱགས་བྱེད་བཞིན་པའང་མཐོང་ཐུབ། བྱིས་པ་སྐོར་ཞིག་གསར་དུ་
འཛུགས་བཞིན་པའི་ཁྱིམ་ཚང་འདིའི་མཐའ་རུ་འདུས་ནས་ལྟད་མོར་བལྟས། བྱིས་པ་འདི་
ཚོ་ནི་ཁུ་སིམ་ཞིང་རྐང་རྗེན་རེད་ལ། ངོ་གདོང་བཙོག་དྲེག་གིས་གང་། ཋོམ་གྱིས་ཕ་ཡུལ་
དུ་ཡོད་སྐབས་མི་ཞིག་གིས་བརྡ་ཡིག་ཅིག་བཀྲམས་བྱུང་།ཤོག་བུ་དམར་སེར་དེ་འདྲ་རེད།
སྟེང་དུ་འདི་ཕྱོགས་སུ་ཞིང་ལས་ལས་ཀ་བྱེད་རྒྱུ་ཡོད་རབས་ཟེར།” ཞེས་བཤད།
ཕོ་གསར་དེ་གད་མོ་ཤོར།‘ཁོ་ཚོས་ཟེར་ན་དེང་སང་འདི་ཕྱོགས་སུ་མི་གྲངས་སྟོང་ཕྲག་
སུམ་བརྒྱ་ལྷག་སླེབས་འདུག་ཟེར་ལ། ངས་བལྟས་ན་ཁོ་ཚོའི་ནང་གི་ཁྱིམ་ཚང་རེ་རེས་བརྡ་
ཡིག་དེ་མཐོང་ཡོད་རྒྱུ་རེད་སྙམ།”
‘"དེ་མཐོང་ཡོད་རྒྱུ་རེད།འོན་ཀྱང་། གལ་སྲིད་ཁོ་ཚོར་ལས་ཀ་པ་དགོས་ཀྱི་མེད་ན། ཁོ་
ཚོས་བརྡ་ཡིག་དེ་འདྲ་དཔར་ནས་དཀའ་ལས་མྱོང་དོན་ཅི་ཡིན་ནམ།
ཀླད་པ་འགུལ་ནས་བསམ་བློ་ཐོང་དང་། ཅིའི་ཕྱིར་མི་གཏོང་ངམ།”
རེད། བསམ་བློ་གཏོང་ཆོག འོན་ཀྱང་། ངས་ད་ལྟ་ཤེས་འདོད།"
ཕོ་གསར་དེས་“ལྟོས་དང་། དཔེར་ན། ཁྱོད་ལ་ལས་ཀ་ཞིག་ལས་རྒྱུ་ཡོད་པའི་དབང་
དུ་ཐོང་། ལས་ཀ་དེ་ལས་མཁན་མི་གཅིག་མ་གཏོགས་མེད་པའི་དབང་དུ་ཐོང་། དེ་དུས་
མི་འདིས་གླ་ཆ་ག་ཚོད་དགོས་ཟེར་ན་ཁྱོད་ཀྱིས་དེ་ལྟར་སྟེར་རྒྱུ་ལས་ཐབས་མེད། འོན་
ཀྱང་། དེ་ལས་ལྡོག་སྟེ། གལ་སྲིད་ལས་ཀ་ལས་མཁན་མི་སྟོང་ཕྲག་སུམ་བརྒྱ་ཡོད་པའི་
དབང་དུ་བཏང་ན།” ཞེས་ཟེར་བཞིན་ལག་གི་ལག་ཆ་ཐང་ལ་བཞག་ཅིང་། ཁོའི་མིག་
མདངས་ཇེ་རྩུབ་དང་སྐད་གདངས་ཇེ་རྣོ་རུ་གྱུར།“མི་སྟོང་ཕྲག་སུམ་བརྒྱས་ལས་ཀ་དེ་
གཅིག་པུའི་དོན་དུ་འཐབ་རྩོད་བྱེད་ཀྱི་ཡོད་ན། མི་འདི་དག་ལ་རང་རང་གི་ཕྲུ་གུ་ཡོད་
ན། ཕྲུ་གུ་ཚོ་གྲོད་ཁོག་ལྟོགས་ཀྱི་ཡོད་ན། སྒོར་ཟུར་ཐབས་ཆག་གཅིག་གིས་ཁོ་ཚོར་སྐྱོ་མ་
སྐོལ་བྱད་ཤོག་ཐུམ་གཅིག་ཉོ་ཐུབ་རྒྱུ་ན། སྒོར་སྐར་མ་ལྔས་ཀྱང་ཕྲུ་གུ་ཚོའི་གྲོད་ཁོག་ཏུ་
འབབ་རྒྱུ་ཞིག་ཉོ་ཐུབ་རྒྱུ་ན། ལས་ཀ་དེ་ལས་འདོད་མཁན་གྱི་མི་བརྒྱ་ཐམ་པ་ཡོད་རྒྱུ་ན།
ཁོ་ཚོས་སྒོར་སྐར་མ་ལྔ་དེའི་དོན་དུ་ཕན་ཚུན་གསོད་རེས་གཏུབ་རེས་ཡིན་ཡང་བྱེད་ངེས་
ཡིན། ངས་འདིའི་གོང་དུ་ལས་པའི་ལས་ཀ་དེའི་གླ་ཆ་ག་ཚོད་ཡིན་པ་ཤེས་སམ། ཆུ་ཚོད་
རེ་ལ་སྒོར་ཟུར་གཅིག་དང་ཕྱེད་ཀ་རེད་ཡ། ལས་ཀ་ཆུ་ཚོད་བཅུ་ལ་ལས་ན་སྒོར་གཅིག་
དང་ཕྱེད་མ་གཏོགས་མེད་ལ། ད་དུང་ཁོ་ཚོའི་ས་ཐོག་ཏུ་སྡོད་མི་ཆོག འདིར་ཕྱིར་ཡོང་
བར་རླངས་སྣུམ་བསྲེགས་ནས་ཡོང་དགོས། ཁོས་ཁོང་ཁྲོའི་སྒོ་ནས་དབུགས་ཧལ་ཧལ་དུ་
ལེན་ཞིང་། མིག་ནང་དུ་ཞེ་སྡང་གི་མི་ལྕེ་འབར། “རྒྱུ་མཚན་དེའི་དབང་གིས་བརྡ་ཡིག་དེ་
འདྲ་བཀྲམས་པ་རེད། ཆུ་ཚོད་རེ་ལ་སྒོར་ཟུར་གཅིག་དང་ཕྱེད་ཀ་མ་གཏོགས་མ་སྤྲད་པར་
གྲོན་ཆུང་བྱས་པའི་དངུལ་འབོར་དེས་བརྡ་ཡིག་དེ་འདྲ་བ་ག་ཚོད་ཅིག་དཔར་ཐུབ་རྒྱུ་རེད།
ཁྲོམ་གྱིས་དེ་ནི་དྲི་ངན་འཐུལ་བའི་གཡོ་ཐབས་ཤིག་རེད་ཨ། ཞེས་བཤད།
ཕོ་གསར་དེ་གད་མོ་ཧྲག་ཧྲག་ཏུ་བགད། ཁྱོད་རང་འདི་གར་ཡུད་ཙམ་ལ་བསྡད་རྗེས།
ཁྱོད་ལ་རྒྱ་སེ་མེ་ཏོག་གི་དྲི་ཞིམ་འཐུལ་ཡོང་ན་ང་དེ་ལ་དྲི་སྣོམ་བྱེད་དུ་ཡོང་ངེས།"
ཥོམ་གྱིས་ཨུ་ཚུགས་དང་བཅས་"འོན་ཀྱང་། འདི་གར་ལས་ཀ་འདུག་ཨ། དཀོན་མཆོག་
མཁྱེན། ས་སྟེང་ཡོངས་ལ་སྐྱེ་བཞིན་པའི་ལོ་ཏོག་དང་ཤིང་འབྲས་སྣ་ཚོགས། ཤིང་འབྲས་
ལྡུམ་ར། རྒུན་འབྲུམ་ར་བ། སྔོ་ལྡུམ་ཞིང་ར། ཚང་མ་ངས་མཐོང་ཡོད། དེ་ཚོ་ཚང་མའི་
སྟེང་དུ་ལས་ཀ་བྱེད་མཁན་དགོས་རྒྱུ་རེད་ཨ། དེ་དག་ཚང་མ་ངས་དངོས་སུ་མཐོང་ཡོད་
ཨ" ཞེས་བཤད།
རླངས་འཁོར་འགྲམ་གྱི་གུར་ནང་ནས་ཕྲུ་གུ་ཞིག་གི་ངུ་སྐད་གྲག་ཡོང་། ཕོ་གསར་དེ་
གུར་ནང་དུ་འཛུལ་སོང་ལ། རས་གུར་གྱི་སྲུབས་བར་ནས་ཁོའི་སྐད་ངག་འཇམ་པོ་ཕྱི་ལ་
ཁྱབ་ཡོང་།ཁོམ་གྱིས་སྐྱོར་རྟེན་ལག་ཏུ་བླངས་ནས་དབུགས་སྒོའི་བུ་གའི་ནང་དུ་སྤྲད་རྗེས་
ལག་པས་དེ་ཕར་གཅུ་ཚུར་གཅུ་བྱས། ཕྲུ་གུ་དེ་ངུ་མཚམས་བཞག་བྱུང་བས་ཕོ་གསར་དེ་
ཕྱིར་གུར་སྒོ་རུ་བུད། ཁོས་ཋོམ་ལ་བལྟས་ནས་“ཁྱོད་ཀྱིས་འདི་ཞིག་གསོ་བྱེད་ཤེས་ཀྱི་འདུག་
ཨ། དེ་དངོས་གནས་ཡག་པོ་རེད། དེ་ཤེས་དགོས་རྒྱུ་ཞིག་རེད།” ཅེས་བཤད།
ཁཱོམ་གྱིས་ཁོའི་སྐད་ཆའི་མཇུག་བསྐྱངས་ནས་ངས་ད་སྔོན་བཤད་པའི་སྐོར་དེ་ཇི་འདྲ་
རེད། ངས་ཡར་སྐྱེ་བཞིན་པའི་ལོ་ཏོག་དང་ཤིང་འབྲས་སྣ་ཚོགས་མཐོང་སོང་ཨ།" ཞེས་བཤད།
ཕོ་གསར་དེ་རང་ཉིད་ཀྱི་ཕྱི་རྟིང་སྟེང་དུ་ཙོག་འདུག་བྱས་ཤིང་། དེ་ནས་ཁོས་དགའ་
མོས་དང་བཅས་སྐད་མགོ་དམའ་མོས་ངས་ཁྱོད་ལ་བཤད་ཡ། ངས་སྔོན་མ་ལས་ཀ་བྱེད་
མྱོང་སའི་ཁམ་སྡོང་ར་བ་དེ་ནི་ས་ཁར་མི་ཤོང་བ་ལྟ་བུ་ཞིག་ཆེ་བ་ཡིན། མི་དགུས་སྟེང་
དུ་ལས་ཀ་བྱས་ན་ལོ་འཁོར་ཧྲིལ་པོར་ལས་རྒྱུ་ཡོད་པ་རེད།" ཅེས་བཤད་ཅིང་། དེ་ནས་
ཁོས་ཡིད་སེམས་རྣལ་དུ་ཕབ་ནས་བཤད་མཚམས་ཅུང་ཙམ་བཞག“ཁམ་བུ་རྣམས་སྨིན་
པའི་སྐབས་སུ་མི་སུམ་སྟོང་གིས་ལས་ཀ་ལས་རྒྱུ་ན། གཟའ་འཁོར་གཉིས་ཀྱི་རིང་ལ་ལས་
རྒྱུ་ཡོད། མི་གྲངས་འདི་འདྲ་མང་པོ་མ་བཙལ་ན་ཁམ་བུ་རྣམས་མགྱོགས་པོར་རུལ་
འགྲོ། དེ་དུས་ཁོ་ཚོས་ཅི་བྱེད་ཤེས་སམ། ཁོ་ཚོས་བརྡ་ཡིག་དེ་འདྲ་ག་ས་གང་དུ་དགྲམ་རྒྱུ་
རེད། ཁོ་ཚོར་མི་སུམ་སྟོང་དགོས་དུས་ཁོ་ཚོས་མི་དྲུག་སྟོང་འཚོལ་རྒྱུ་རེད། གླ་ཆ་དེ་ཁོ་
ཚོའི་འདོད་པ་ལས་ལྷག་སྐར་མ་གཅིག་ཀྱང་མི་སྤྲོད། ཁྱོད་ཀྱིས་ལས་འདོད་ན་ལས། ལས་
མི་འདོད་ན་ཁྱོད་ཀྱི་ཤུལ་དུ་ཡོང་མཁན་མི་སྟོང་ཕྲག་གཅིག་གིས་སྒུག་ཡོད། དེ་བས་ཁྱོད་
ཀྱིས་མི་འཐོག་ཐབས་མེད་རེད། བཏོགས་ནས་ཅུང་མ་འགོར་བར་ལས་ཀ་ཚར་འགྲོ་ཡི་རེད།
ཡུལ་ལུང་ཧྲིལ་པོའི་ཁམ་བུ་ཡོད་ཚད་སྨིན་དུས་གཅིག་རེད་ལ། ལས་ཀ་ཚར་དུས་ཀྱང་
གཅིག་རེད། ཁྱོད་ཀྱིས་རང་ཉིད་ཀྱི་ཐད་ཀའི་ཁམ་བུ་དེ་བཏོགས་ཚར་དུས། ཁམ་སྡོང་ར་
བ་གཞན་པ་ཡོངས་རྫོགས་ཀྱང་བཏོགས་ཚར་བ་རེད། དེ་བས་ཡུལ་ཕྱོགས་འདི་གར་ལས་
རྒྱུ་ཅི་ཡང་མེད་པར་གྱུར་འགྲོ། དེ་དུས་ས་བདག་ཚོས་ལས་ཀ་པ་ཚོ་འདི་ཕྱོགས་སུ་འདུག་
ཏུ་མི་འཇུག་པས།དེ་ལྟར་མི་སྟོང་ཕྲག་གསུམ་ལ་ལས་ཀ་དང་འདུག་ས་མེད་པར་གྱུར་འགྲོ།
དེ་དུས་ཁྱོད་ཀྱིས་རྐུ་བྱེད་སྲིད་ལ་ཆང་རག་ཀྱང་འཐུང་སྲིད་ཅིང་། འཁྲུག་འཛིང་ཡང་བྱེད་
སྲིད། དེའི་སྟེང་དུ། ཁྱོད་རང་ནི་མདོག་ཉེས་ལ་འདུག་སའི་རས་གུར་ཡང་རྙིང་ཧྲུལ་ཡིན་
པས། ཡུལ་ལུང་འདི་ཅི་འདྲའི་མཛེས་སྡུག་ལྡན་རུང་། དེ་དུས་ཁྱོད་ཀྱིས་ཡུལ་ལུང་དེ་རྫོབ་
པོར་གཏང་ཡོང་། ཁོ་ཚོས་ཁྱོད་ཚོ་དེ་གར་འདུག་ཏུ་འཇུག་མི་འདོད་པས། ཁོ་ཚོས་ཁྱོད་ཚོ་
མཐའ་སྐྲོད་གཏོང་གི་རེད་ལ། ཡར་བདའ་མར་འདེད་བྱེད་ཀྱི་རེད། དོན་དངོས་ནི་དེ་འདྲ་
ཞིག་རེད།
ཋོམ་གྱིས་ཇོ་ཌི་ཚང་གི་རས་གུར་ཕྱོགས་སུ་བལྟས་པས། ཁོས་ངལ་དུབ་ཀྱིས་མནར་
བའི་ཨ་མས་གཟུགས་གཞི་ལྕི་ཞིང་དལ་བའི་སྒོ་ནས་ཤིང་ཕྲན་ཕུང་གསོག་གིས་མེ་ཕུང་
ཆུང་ཆུང་ཞིག་སྦར་ཞིང་། དེ་ནས་མེ་ལྕེའི་སྟེང་དུ་ཟས་སྐོལ་སླ་ང་འཛུགས་བཞིན་པ་
མཐོང་། མཐའ་རུ་འདུས་པའི་བྱིས་པའི་སྐོར་ཚོགས་ཇེ་ཆེ་རུ་གྱུར་ཅིང་། ཁོ་ཚོའི་ཞེང་ཆེ་
ཞིང་ལྷོད་ལ་བབས་པའི་མིག་ཟུང་གིས་ཨ་མའི་ལག་པའི་འགུལ་སྐྱོད་རེ་རེ་ལ་ལྟད་མོར་
བལྟས། རྒད་པོ་སྟོད་སྒུར་གྲུམ་པ་དང་འདྲ་བ་ཞིག་རས་གུར་ལས་ཕྱིར་བུད་ནས་ཉེ་སར་
ཡོང་སྟེ་མཁའ་རླུང་ཁྲོད་དུ་དྲི་སྣོམ་བྱས། ཁོས་ལག་ཟུང་རྒྱབ་ནས་བསྣོལ་ཏེ་བྱིས་པ་ཚོ་དང་
ལྷན་དུ་ཨ་མ་ལ་བལྟས། རུ་ཐེ་དང་ཝིན་ཧྥིལ་གཉིས་ཀ་ཨ་མའི་རྒྱབ་ཕྱོགས་སུ་ལངས་
ནས། ཉེན་ཟོན་གྱི་རྣམ་པས་རྒྱུས་མེད་ཀྱི་མི་ཚོགས་འདི་ལ་བལྟས་ནས་འདུག
ཥོམ་གྱིས་ཁོང་ཁྲོ་དང་བཅས་“ད་ལྟ་ཁམ་བུ་དེ་ཚོ་འཐོག་དགོས་པ་རེད་ཨ། མ་རེད་དམ།
ཁམ་བུ་དེ་ཚོ་སྨིན་པའི་སྐབས་སུ།" ཞེས་བཤད།
"དེ་ལོས་དགོས།
"དེས་ན་ཚང་མས་ཁ་མཐུན་གྱིས། 'ཁམ་བུ་དེ་ཚོ་རུལ་དུ་འཇུག' ཅེས་བཤད་ན་མི་
ཆོག་གམ། དེ་ལྟར་བྱས་ན་ཅུང་མ་འགོར་བར་གླ་ཆ་ཇེ་མཐོར་གཏོང་གི་མ་རེད་དམ། དཀོན་
,,མཆོག
ཕོ་གསར་དེས་ལས་ཀའི་སྟེང་ནས་མགོ་བོ་ཡར་བཀྱགས་ནས་ཋོམ་ལ་ཁྲེལ་དགོད་ཀྱི་
རྣམ་པས་བལྟས། “ཨ། ཁྱོད་རང་ལ་ཐབས་ཤེས་ཤིག་རྙེད་འདུག་ཨ། མ་རེད་དམ། ཁྱོད་ཀྱི་
ཀླད་པའི་ནང་དུ་ཐབས་མཆོག་དེ་ཐད་ཀར་དྲན་སོང་ངམ།”
ཥོམ་གྱིས་“ང་ཐང་ཆད་འདུག མདང་ནུབ་མཚན་གང་པོར་རླངས་འཁོར་བསྐོར་ནས་
ཡོང་བ་ཡིན། ངས་ད་ལྟ་ཁྱོད་དང་ཁ་རྩོད་རྒྱག་འདོད་མེད། ང་ཐང་ཆད་དྲགས་ནས་ཁྱོད་
དང་ཁ་རྩོད་རྒྱག་མི་འདོད། ངའི་སྟེང་དུ་སྤྱང་མདོག་མ་སྟོན། ངས་ཁྱོད་ལ་འདྲི་བཞིན་
པ་ཙམ་ཡིན།" ཞེས་བཤད།
ཕོ་གསར་གྱིས་ཁ་སྙེར་ཙམ་བྱས་་ངས་ཀྱང་བསམ་གཟས་ནས་བཤད་པ་མིན། ཁྱོད་
རང་འདིར་སླེབས་མ་ཐག་པ་ཡིན་པས་གནས་ཚུལ་མི་ཤེས། མི་གཞན་པ་ཚོས་ཐབས་ཤེས་
འདིའི་ཐད་བསམ་བློ་བཏང་བ་རེད་ལ། ཁམ་སྡོང་ར་བ་ཡོད་པའི་ཞིང་བདག་ཚོས་ཀྱང་
ཐབས་ཤེས་དེ་འདྲ་ཞིག་འདོན་སྲིད་པ་སེམས་ལ་འཁོར་བ་རེད། ལྟོས་དང་། གལ་སྲིད་མི་
ཚང་མ་རྩ་འཛུགས་བྱེད་དགོས་ན་དེར་མགོ་ཁྲིད་ཅིག་དགོས་ཀྱི་ཡོད་པ་རེད། འདིའི་
སྐོར་ལ་གཏམ་བཤད་སྤེལ་མཁན་ཞིག་དགོས་ཀྱི་ཡོད་པ་རེད། མི་སུ་ཞིག་གིས་ཐོག་མར་
ཁ་གྲག་ན་ཁོ་ཚོས་མི་དེ་ཐད་ཀར་བཟུང་ནས་བཙོན་དུ་འཇུག་ཅིང་། དེར་མཐུད་ནས་སུ་
ཞིག་གིས་ཁ་གྲག་ན་དེ་ཡང་བཙོན་དུ་འཇུག་གི་རེད།"
ཥོམ་གྱིས་"བཙོན་དུ་བཅུག་ཀྱང་བཟའ་རྒྱུ་ཡོད་པ་རེད་ཨ། ཞེས་བཤད།
འོན་ཀྱང་། ཁོའི་ཕྲུ་གུ་ཚོར་བཟའ་རྒྱུ་ཡོད་པ་མ་རེད། རང་ཉིད་བཙོན་ཁང་དུ་བསྡད་
ནས་ཕྲུ་གུ་ཚོ་ཕྱི་ལོགས་སུ་ལྟོགས་ཤི་ཐེབས་འཇུག་ཐུབ་བམ།
ཁྲོམ་གྱིས་དལ་མོས་“རེད་ཡ། རེད་ཡ ཞེས་ལན་བཏབ།
"ཁོ་ཚོར་ད་དུང་དེ་མིན་ཐབས་ཤེས་ཤིག་ཡོད་པ་རེད། མིང་ཐོ་ནག་པོ་ཟེར་བ་གོ་མྱོང་
ངམ།
དེ་ཟེར་ན་ཅི་རེད
"ཨུན། གལ་སྲིད་ཁྱོད་ཀྱིས་ང་ཚོ་ཚང་མ་མཉམ་དུ་འདུས་ནས་རྩ་འཛུགས་བྱེད་དགོས་
པའི་སྐད་ཆ་ཞིག་ངག་ལས་ཐོན་ཚེ།དེ་དུས་ཁྱོད་ཀྱིས་དེ་ཅི་ཡིན་ཤེས་ཡོང་།དེ་དུས་ཁོ་ཚོས་
ཁྱོད་ཀྱི་འདྲ་པར་བླངས་ནས་ག་ས་གང་དུ་དགྲམ་རྒྱུ་རེད། དེ་འདྲ་བྱས་ཚེ་ཁྱོད་གང་དུ་སོང་
ཡང་ལས་ཀ་མི་རྙེད་ལ། ད་དུང་དེའི་སྟེང་དུ་ཁྱོད་ལ་ཕྲུ་གུ་ཡོད་ན...།"
ཋོམ་གྱིས་རང་ཉིད་ཀྱི་ཞྭ་མོ་ཕུད་ནས་ལག་ནང་ནས་བཙིར་བཙིར་བྱས་"དེས་ན་ང་
ཚོས་ཁོ་ཚོས་ཅི་ཞིག་སྤྲད་པ་བླངས་ནས་མ་བསྡད་ན་མུ་གེས་འཆི་རྒྱུ་ལས་མེད་པ་རེད་དམ།
ཐ་ན་ང་ཚོ་ལྟོགས་ཀྱི་འདུག་ཀྱང་ཟེར་མི་ཆོག་པ་རེད་དམ།"
ཕོ་གསར་དེས་ལག་པས་ལག་བརྡ་ཀོར་ཀོར་ཞིག་བྱས་ཏེ། ཀོར་ཐིག་གི་ནང་དུ་རྙིང་
ཧྲལ་གྱི་རས་གུར་ཚང་མ་དང་བཙའ་ཡིས་ཟིན་པའི་རླངས་འཁོར་ཡོད་ཚད་བསྡུས།
ཋོམ་གྱིས་མར་ཕྱོགས་སུ་ཨ་མ་ལ་ཡང་བསྐྱར་གཅིག་བལྟས། ཁོ་མོས་ཞོག་ཁོག་གི་ཤུན་
ལྤགས་འབྲད་བཞིན་འདུག་ལ། བྱིས་པའི་ཚོགས་དེ་ཁོ་མོའི་མཐའ་རུ་ཐག་ཇེ་ཉེར་བཅར།
ངས་བརྙས་བཅོས་འདི་འདྲ་ཞིག་འཁུར་རྒྱུ་མིན། སྐྱག་པ་བཟའ་རྒྱུ་ཚོ། ང་དང་ངའི་ཁྱིམ་
མི་ཚོ་ལུག་ཁྱུ་ནི་མིན། ངས་ཁོ་ཚོ་ཤི་མིན་རོ་མིན་ཤིག་བཟོ་མ་ཐུབ་ན།"
"ཉེན་རྟོག་པ་ཚོ་ཟེར་བ་ཡིན་ནམ།"
"སུས་ང་ཚོར་བརྙས་བཅོས་བྱས་ན།
ཕོ་གསར་དེས་“ཁྱོད་སྨྱོན་པ་རེད། ཁོ་ཚོས་དེ་མ་ཐག་ཏུ་ཁྱོད་རང་འཛིན་རྒྱུ་རེད། དེ་
དུས་ཁྱོད་ལ་མིང་ཡང་མེད་ལ་རྒྱུ་ཡང་མེད་པར་ཆུ་དོང་ཞིག་གི་ནང་དུ་ཁ་སྣར་ཁྲག་དམར་
སྐམ་ནས་ཤི་ཡོད་རྒྱུ་རེད་ལ། ཚགས་པར་ནང་གི་གསར་འགྱུར་ཆུང་ཆུང་ཙམ་དུ་འགྱུར་
རྒྱུ་རེད། ཁོ་ཚོས་ཚགས་པར་སྟེང་དུ་ཇི་ལྟར་འགོད་པ་ཤེས་སམ། 'འཁྱམས་པོ་ཞིག་གི་རོ་
རྙེད།' འདི་ནི་ཁོ་ཚོའི་འབྲི་སྟངས་རེད། 'འཁྱམས་པོ་ཞིག་གི་རོ་རྙེད།' ཅེས་པའི་གསར་
འགྱུར་ཐུང་ཐུང་མང་པོ་ཞིག་མཐོང་རྒྱུ་ཡོད་པ་རེད།” ཅེས་བཤད།
ཥོམ་གྱིས་"འཁྱམས་པོའི་རོའི་འགྲམ་དུ་མི་གཞན་པ་ཞིག་གི་རོ་ཡང་ཡོད་པ་བྱེད་ངེས་
ཡིན།" ཞེས་བཤད།
ཕོ་གསར་དེས་“ཁྱོད་སྨྱོན་པ་རེད། དེ་ལྟར་བྱས་ན་ཕན་པ་ཅི་ཡང་ཡོད་པ་མ་རེད ཅེས་
བཤད།
འོ་ན་ཁྱོད་ལ་ཐབས་ཤེས་ཅི་ཞིག་ཡོད།” ཁོས་སྣུམ་དྲེག་ཆགས་པའི་གདོང་པ་དེར་
བལྟས་པ་ན། ཕོ་གསར་དེའི་མིག་ཟུང་སྟེང་ནས་ཡོལ་བ་སྲབ་མོ་ཞིག་མར་འཐེན་ཡོང་།
ཐབས་ཤེས་ཅི་ཡང་མེད། ཁྱོད་རང་གང་ནས་ཡིན།"
ཅི་ཟེར། ཨོ། ཨོག་ལ་ཧོ་མ་མངའ་སྡེའི་ས་ལི་སོ་གྲོང་རྡལ་གྱི་ཉེ་འདབས་ནས་ཡིན།
“འབྱོར་མ་ཐག་པ་ཡིན་ནམ།”
"དེ་རིང་བསླེབས་པ་ཡིན།
“འདིར་ཡུན་རིང་ལ་འདུག་རྒྱུ་ཡིན་ནམ།
ད་དུང་མི་ཤེས། ང་ཚོར་གང་དུ་ལས་ཀ་རྙེད་ན་དེ་གར་འདུག་རྒྱུ་ཡིན། ཅི་རེད།
“ཅི་ཡང་མ་རེད།” ཁོའི་མིག་སྟེང་གི་ཡོལ་བ་དེ་ཡང་བསྐྱར་མར་འཐེན།
ཁོམ་གྱིས་སོང་ནས་ཉལ་དགོས།སང་ཉིན་ནས་བཟུང་ལས་ཀ་འཚོལ་དུ་འགྲོ་དགོས།"
ཞེས་བཤད།
'ཨེ་རྙེད་བལྟས་ན་མི་འགྲིག་རྒྱུ་མེད།
ཥོམ་ཕར་འཁོར་ནས་ཇོ་ཌི་ཚང་གི་རས་གུར་ཕྱོགས་སུ་སོང་།
ཕོ་གསར་དེས་འབྲད་སྣུམ་ལྕགས་ཀྲིན་ཡར་ལག་ཏུ་བླངས་ནས་མཛུབ་མོ་སྣུམ་ནང་
དུ་བསྣུན་རྗེས་"ཝ་ཡེ ཞེས་བོས།
ཁྲོམ་ཁ་ཕྱིར་འཁོར་ནས་“ཅི་རེད།” ཅེས་དྲིས།
ཕོ་གསར་དེས་“ངས་ཁྱོད་ལ་བཤད་རྒྱུ་ཞིག་ཡོད། ཅེས་ཁོས་སྟེང་དུ་སྣུམ་ནག་འབྱར་ཡོད་
པའི་མཛུབ་མོས་ཋོམ་ལ་མཛུབ་སྟོན་བྱེད་བཞིན་ངས་ཁྱོད་ལ་བཤད་འདོད་པ་ནི། རྙོག་དྲ་
འཚོལ་གྱི་མ་འདུག་ལབ་བསམ་པ་ཡིན། གླང་རྟུལ་དེའི་རྣམ་པ་མཐོང་སོང་ངམ། ཞེས་བཤད།
ཕར་ཕྱོགས་རས་གུར་ནང་གི་མི་དེ་ཟེར་བ་ཡིན་ནམ།
རེད། གླེན་རྟགས་བབས་ཤིང་ཚོར་སྣང་མེད་པ་འདྲ་བ་དེ།"
"དེ་ཅི་རེད།”
‘ཨུན། ཉེན་རྟོག་པ་ཚོ་ཡོང་དུས། ཨོ། ཁོ་ཚོ་ནམ་རྒྱུན་ཡོང་གི་རེད། དེ་དུས་ཁྱོད་རང་
ཁོ་དང་འདྲ་བ་བྱས་ནས་བསྡད་ན་བཟང་གི་རེད། གླེན་པ་དང་འདྲ་བར་ཅི་ཡང་མི་ཤེས་
མཁན། ཅི་ཡང་ཧ་མི་གོ་མཁན་དེ་འདྲ། ང་ཚོ་དེ་འདྲ་ཡིན་ན་ཉེན་རྟོག་པ་ཚོ་ད་གཟོད་
དགའ་ཡི་རེད། ཉེན་རྟོག་པ་ལ་རྡུང་རེས་མ་རྒྱག དེ་ནི་རང་སྲོག་གཅོད་པའི་སྟ་རེ་ཡིན།
གླང་རྟུལ་བྱས་ནས་སྡོད་དང་དེ་དགའ།”
"ལྟས་ངན་ཉེན་རྟོག་པ་དེ་ཚོས་ང་ལ་བརྙས་བཅོས་ག་འདྲ་བྱས་རུང་། ངས་ཡ་ལན་ཅི་
ཡང་མི་སྤྲོད་པར་འདུག་དགོས་པ་རེད་དམ།”
ཡ་ལན་སྤྲོད་མི་རུང་། ཉོན་དང་། དོ་ནུབ་ང་རང་ཁྱོད་འཚོལ་དུ་ཡོང་། གཅིག་བྱས་
ན་ང་ནོར་ཡོད་སྲིད། འདི་གར་གསང་མྱུལ་བ་ག་ས་གང་དུ་ཡོད། གང་ལྟར་ངས་ལས་
དབང་ལ་ཚོད་ལྟ་ཞིག་བྱེད་རྒྱུ་ཡིན། ང་ལ་ཕྲུ་གུ་ཡོད། འོན་ཀྱང་། ང་རང་ཁྱོད་འཚོལ་དུ་
ཡོང་། གལ་སྲིད་ཁྱོད་རང་ཉེན་རྟོག་པ་ཞིག་དང་འཕྲད་ན། ཁྱོད་རང་ཨོག་ཁེ་སི་གླེན་པ་
ཞིག་བྱོས་ལ་སྡོད། ག་འདྲ་རེད
ཋོམ་གྱིས་“ཐབས་ཤེས་གང་རུང་ཞིག་འཐེན་ཐུབ་ན་ངས་ཅི་ཞིག་བྱས་ཀྱང་ཆོག” ཅེས་
ལན་བཏབ།
སེམས་ཁྲལ་མ་བྱེད། ང་ཚོས་མངོན་གསལ་དོད་པོ་བྱེད་མི་རུང་བ་མ་གཏོགས་ཐབས་
ཤེས་ནམ་རྒྱུན་འདོན་གྱི་ཡོད་པ་རེད། ཕྲུ་གུ་མུ་གེས་འཆི་རྒྱུ་དེ་ཧ་ཅང་སླ་པོ་ཞིག་རེད། ཕྲུ་
གུ་ཞིག་གིས་ལྟོགས་སྡུག་དེ་ཉིན་གཉིས་གསུམ་རིང་མ་གཏོགས་འཁུར་མི་ཐུབ། ཁོས་ཡང་
བསྐྱར་ལག་གི་ལས་ཀའི་འཕྲོ་བསྐྱངས། ཁོས་དབུགས་སྒོའི་གཞི་གདན་སྟེང་དུ་འབྲད་སྣུམ་
བསྐུས་རྗེས། སྐྱོར་རྟེན་གྱི་སྟེང་དུ་ལག་པ་ཕར་གཡོ་ཚུར་གཡོ་བྱེད་ལ། ཁོའི་གདོང་པར་ཉོབ་
སྣང་དང་གླེན་མདངས་བབས།
ཋོམ་དལ་མོས་ཇོ་ཌི་ཚང་གི་རས་གུར་གྱི་ཕྱོགས་སུ་འགྲོ་ཞོར་དུ་གླང་རྟུལ། ཞེས་ཤུར་
པུར་བཟླས།
ཨ་ཕ་དང་ཨ་ཁུ་ཇོན་གཉིས་ཀྱིས་ལྕང་མའི་ཡལ་ག་སྐམ་པོ་དཔུང་ཁུག་གང་རེ་འཁུར་
ནས་ཚུར་ཞག་སྒར་ཕྱོགས་སུ་ཕྱིར་སླེབས། ཁོ་ཚོས་མེ་ཕུང་འགྲམ་དུ་རང་ཉིད་ཀྱི་ཁུར་པོ་
མར་ཕབ་རྗེས་སྒྱིད་ཁུག་སྟེང་དུ་ཙོག་པུར་བསྡད། ཨ་ཕས་“ཐག་ཉེའི་ཡལ་ག་ཚང་མ་ཕལ་
ཆེར་བཏུས་ཟིན་འདུག་ཨ། འབུད་ཤིང་འདི་ཚོ་ཅུང་ཐག་རིང་ནས་བཏུས་ཡོང་བ་ཡིན།
ཞེས་བཤད་ཅིང་། དེ་ནས་ཁོས་མཐའ་བསྐོར་བའི་བྱིས་པའི་ཁྱུ་ཚོགས་དེ་ལ་ཡར་བལྟས་
ནས་ཨ་དཀོན་མཆོག་མཁྱེན། ཁྱོད་ཚོ་གང་ནས་ཡོང་བ་ཡིན། ཞེས་བཤད་པར། ཁོ་ཚོས་
དོགས་མི་བདེ་བའི་རྣམ་པ་དང་བཅས་མིག་ཟུང་རང་ཉིད་ཀྱི་རྐང་པའི་ཕྱོགས་སུ་འཁོར།
ཨ་མས་“ངས་བལྟས་ན་ཁོ་ཚོས་ཟ་མའི་དྲི་མ་ཚོར་བ་ཡིན་རྒྱུ་རེད། ཝིན་ཧྥིལད། ལམ་
ཕྱེས་དང་། ཞེས་བཤད་ཅིང་། དེ་ནས་ཁོ་མོས་ཁོ་འགྲོ་ལམ་ནས་ཕར་དེད་ནས་སྐྱོ་ལྡུར་
ཅུང་བསྐོལ་དགོས་རྒྱུ་རེད། ང་ཚོ་ཕ་ཡུལ་དང་ཁ་བྲལ་བ་ནས་བཟུང་ཟ་མ་ཚད་ལྡན་ཞིག་
བསྐོལ་རྒྱུ་མ་བྱུང་། ཨ་ཕ། ཁྱོད་རང་ཕར་ཕྱོགས་ཚོང་ཁང་དུ་སོང་ནས་སྐེ་ཤ་ཏོག་ཙམ་ཉོས་
ཤོག སྐྱོ་མ་ཞིམ་མོ་ཞིག་བསྐོལ་དགོས།” ཞེས་བཤད་པས། ཨ་ཕ་ཕར་ཕྱོགས་སུ་དལ་མོས་
སོང་།
ཨལ་གྱིས་རླངས་འཁོར་གྱི་གདོང་ཁེབས་ཡར་བཀྱགས་ནས་སྣུམ་ཀྲིག་ཀྲིག་གི་སྒུལ་
འཕྲུལ་ལ་བལྟས་ཤིང་། ཋོམ་ཚུར་སླེབས་པ་ན་ཁོས་མགོ་བོ་ཡར་བཀྱགས་ནས་ཁྱོད་རང་
དེ་རིང་དགའ་ནས་རྒོད་ཕྲུག་འདྲ་བ་ཞིག་རེད་འདུག་ཨ།' ཞེས་བཤད།
"ཁོམ་གྱིས་"ང་ནི་དཔྱིད་ཆར་ཁྲོད་ཀྱི་སྦལ་བ་བཞིན་དགའ་ཡི་འདུག ཅེས་བཤད།།
ཨལ་གྱིས་སྒུལ་འཕྲུལ་འདི་ལ་གཅིག་ལྟོས་དང་། ཡག་པོ་རེད་འདུག་ཨ། མ་རེད་དམ།”
ཞེས་བཤད།
ཁཱོམ་གྱིས་ནང་དུ་མར་བལྟས་ནས་ངས་བལྟས་ན་མི་ཆོག་རྒྱུ་མི་འདུག" ཅེས་བཤད།
མི་ཆོག་རྒྱུ་མི་འདུག་ཨེ། དཀོན་མཆོག་ཡེ་ཤུ། འདི་ག་འདྲའི་ཡག་པོ་ཞིག་འདུག སྣུམ་
འཛར་གྱི་མི་འདུག་ལ། གཞན་པའི་གནད་དོན་ཅི་ཡང་མི་འདུག” ཁོས་མེ་ཆའི་ཁ་གཅོད་
ཀྱི་གཅུས་ཁ་ལྷོད་ནས་ཁུང་ནང་དུ་མཛུབ་མོ་བསྲིངས། ཅུང་ཚིག་འདུག འོན་ཀྱང་། ཁོག་
པ་སྐམ་པོ་རེད།”
ཁོམ་གྱིས་ཁྱོད་ཀྱིས་གདམ་ཀ་ཡག་པོ་ཞིག་བྱས་འདུག ཁྱོད་ཀྱིས་ངས་དེ་ཟེར་བ་ལ་
སྒུག་པ་ཨེ་ཡིན ཞེས་བཤད།
"རེད། དངོས་གནས་བཤད་ན་ངས་ལམ་རིང་ཐུང་ཡོངས་སུ་དེ་ཐད་ལ་སེམས་ཁུར་བྱས་
ནས་ཡོང་བ་ཡིན། ཆག་སྐྱོན་འདྲ་བྱུང་སོང་ན་དེ་ནི་ངའི་སྐྱོན་རེད།”
སེམས་ཁུར་བྱེད་མི་དགོས། ཁྱོད་ཀྱིས་གདམ་ཀ་ཡག་པོ་བྱས་འདུག ད་དུང་འདི་
བདག་ཡག་པོ་བྱོས་ཤོག་མ་གཏོགས་སང་ཉིན་ནས་ལས་ཀ་འཚོལ་དུ་འགྲོ་དགོས།
ཨལ་གྱིས་"འདི་འགྲོ་ཐུབ་རྒྱུ་རེད།དེ་ཕྱོགས་ལ་སེམས་ཁུར་བྱེད་མི་དགོས།" ཞེས་བཤད་
ཅིང་། ཁོས་གློ་གྲི་བླངས་ཡོང་ནས་མེ་ཆའི་རྩེ་མོ་འབྲད་འབྲད་བྱས།
ཋོམ་གྱིས་རས་གུར་གྱི་མཐའ་བསྐོར་ནས་སོང་བ་ན། ཁ་སེ་དེ་གར་ཐང་ལ་བསྡད་དེ་
མིག་ཟུང་གིས་རང་ཉིད་ཀྱི་རྐང་པ་རྗེན་པ་ལ་བློ་རྩེ་གཏད་ནས་བལྟས་འདུག ཁཱོམ་ཁོའི་
འགྲམ་དུ་ལྗིད་ཏིག་ཏིག་གིས་སར་བསྡད། ‘དེ་ཚོར་གནད་དོན་མེད་དམ།
ཁ་སེ་ཡིས་་གང་ཚོར། ཞེས་དྲིས།
"ཁྱོད་ཀྱི་རྐང་པའི་མཛུབ་མོ་ཚོར།”
། ཡེ་ཤུ། ང་རང་འདི་གར་བསྡད་ནས་བསམ་བློ་གཏོང་བཞིན་པ་ཙམ་ཡིན།
ཋོམ་གྱིས་“ཁྱོད་ལ་ནམ་ཡང་བསམ་བློ་སྐྱིད་པོ་ཏག་ཏག་འཁོར་རྒྱུ་ཡོད།” ཅེས་བཤད།
ཁ་སེ་ཡིས་ཁོའི་རྐང་པའི་མཐེབ་མཛུབ་ཡར་ལ་བཀྱགས་ནས་གོང་མཛུབ་མར་ལ་
བཀུག་སྟེ། གདོང་ལ་འཛུམ་ཆུང་ཞིག་ལངས། "དོན་དག་མང་པོ་ཞིག་རང་སྟེང་དུ་དངོས་
སུ་ཡོང་ན་ལོས་ཡིན་ཏེ། ཐ་ན་དེའི་སྟེང་དུ་བསམ་བློ་འཁོར་བ་ཙམ་གྱིས་ཀྱང་དངོས་གནས་
ཐང་ཆད་དུ་འཇུག་
ཁཱོམ་གྱིས་"ཉིན་འདི་དག་རིང་ལ་ཁྱོད་ཀྱིས་ཁ་གདངས་པ་ཙམ་ཡང་མཐོང་མ་
བྱུང་། ཉིན་འདི་དག་གི་རིང་ལ་བསམ་བློ་ཁོ་ན་བཏང་ནས་བསྡད་པ་ཡིན་ནམ།” ཞེས་
བཤད།
"ཡིན། རྒྱུན་དུ་བསམ་བློ་བཏང་བ་ཡིན།
ཋོམ་གྱིས་རང་ཉིད་ཀྱི་ཞྭ་མོ་ཕུད། ཞྭ་མོ་དེ་ད་ལྟ་དྲེག་པས་གོས་ཤིང་རང་ཚུགས་ཤོར་
ཡོད་ལ། ཞྭ་མོའི་ཐོད་ལྕེའི་རྩེ་མོ་དེ་ནི་བྱའི་མཆུ་ཏོ་བཞིན་དུ་རྣོ། ཋོམ་གྱིས་ཞྭ་མོའི་རྔུལ་
ལེན་མཐའ་ཆགས་ཕྱི་ལ་བསློགས་ནས། ནང་ནས་ལྟེབས་རྩེག་བརྒྱབ་པའི་ཚགས་པར་ཤོག་
བུ་རིང་པོ་ཞིག་ཕྱིར་བླངས་ནས་”རྔུལ་ཆུ་བཞུར་དྲགས་པས་ཤོག་བུ་འཁུམས་སོང་།” ཞེས་
ཟེར་བཞིན་འགུལ་བཞིན་པའི་ཁ་སེའི་རྐང་མཛུབ་ལ་བལྟས། ཁྱོད་ཀྱིས་བསམ་བློ་གཏོང་
མཚམས་ཅུང་བཞག་ནས། ངའི་སྐད་ཆ་ལ་ཅུང་ཉན་ན་མི་ཆོག་གམ།”
ཁ་སེ་ཡིས་རྩི་ཤིང་གི་གཞུང་རྟ་དང་འདྲ་བའི་སྐེའི་སྟེང་གི་མགོ་བོ་དེ་ཚུར་འཁོར། “ནམ་
ཡིན་ཡང་ཉན་བསྡད་ཡོད། ངས་རྒྱུན་དུ་བསམ་བློ་གཏོང་བའི་རྒྱུ་མཚན་ཡང་དེ་ཡིན། མི་
རྣམས་ཀྱི་སྐད་ཆ་ལ་ཡུད་ཙམ་ཉན་ན། མགྱོགས་པོར་ཁོ་ཚོའི་བསམ་བློ་གཏོང་སྟངས་
དེ་ཤེས་ཡོང་། འགྲུལ་བཞུད་ཀྱི་ལམ་ཐག་རིང་མོའི་སྟེང་ནས་ངས་མི་ཚོའི་སེམས་འདུན་
དང་ཚོར་བ་མཐོང་ཞིང་མྱོང་ཐུབ་སོང་། མི་རྣམས་ནི་གཟེབ་ལ་ཚུད་པའི་བྱེའུ་ཆུང་བཞིན་
གཤོག་ཟུང་ཐག་ཐག་ཏུ་རྡེབ་ལ། གཟེབ་ལས་གྲོལ་ཆེད་གཤོག་རྡེབ་བྱས་ནས་གཤོག་པ་
གཟེབ་བར་ནས་གཅོག་ལ་ཉེ།”
ཥོམ་གྱིས་ཁོ་ལ་མིག་ཟུང་ཅེར་གྱིས་ཡུད་ཙམ་ལ་བལྟས་ཤིང་། དེ་ནས་ཕར་ཕྱོགས་
ཀྱི་དབྱིན་ཁྲེ་ཉི་ཤུ་ཡས་མས་ཀྱི་སར་ཡོད་པའི་རས་གུར་སྐྱ་བོ་དེར་བལྟས། རས་གུར་གྱི་
ཆོན་ཐག་སྟེང་དུ་བཀྲུས་ཟིན་པའི་རྫི་དོར་དང་ནང་སྟོད། ལྭ་བ་བཅས་ཉི་མར་སྐམ་
འདུག ཁོས་སྐད་ངག་འཇམ་པོས་ངས་ཁྱོད་ལ་བཤད་འདོད་པའི་སྐད་ཆའང་དེ་ཡིན།
འོན་ཀྱང་། ཁྱོད་ཀྱིས་གནད་དོན་འདི་སྔ་ས་ནས་མཐོང་འདུག་ཨ།” ཞེས་བཤད།
ཁ་སེ་ཡིས་མོས་མཐུན་གྱི་སྒོ་ནས་“ངས་མཐོང་བ་ནི། རྟེན་ས་ཆགས་ས་མེད་པའི་ང་ཚོ་
ནི་དམག་དཔུང་ལྟ་བུ་ཞིག་ཡིན་པ་དེ་རེད།” ཅེས་བཤད་ཅིང་། དེ་ནས་ཁོས་མགོ་བོ་ཅུང་
སྒུར་ཞིང་། ལག་པ་དལ་མོས་དཔྲལ་བའི་ཕྱོགས་སུ་ཡར་བསྲིངས་ཡོང་ནས་སྐྲ་གསེབ་ལ་
སྦར་འབྲད་བྱེད་བཞིན་གནད་དོན་འདི་ཉིན་འདི་དག་གི་རིང་ལ་ངས་རྒྱུན་དུ་མཐོང་
ཡོང་། ང་ཚོ་གང་དུ་གནས་བཅས་ན་དེར་མཐོང་བ་ནི། ཁྱིམ་ཚང་མང་པོའི་ཁ་ལ་ཤ་རྩིབ་
རེ་མ་རག་པར་དཀའ་ཡི་ཡོད་ལ། ཁ་ལ་རག་པའི་དབང་དུ་བཏང་རུང་ཁོག་ལ་འབབ་རྒྱུ་
ཞིག་མེད། དེ་ནས་ཁོ་ཚོ་ལྟོགས་ནས་བཟོད་བསྲན་མི་ཐུབ་སྐབས་ང་ལ་གསོལ་བ་འདེབས་
སུ་འཇུག་ལ། ངས་ཀྱང་མཚམས་ལ་ལར་གསོལ་བ་བཏབ་པ་ཡིན།" ཞེས་བཤད་ཅིང་། དེ་
ནས་ཁོས་བསྐུམས་ནས་ཡོད་པའི་པུས་མོའི་སྟེང་དུ་སྦར་མོ་བསྐོན་ནས་རྐང་པ་དལ་མོས་
ནང་དུ་ཕྱིར་འཐེན། "ངས་སྔོན་ཆད་གསོལ་བ་སྨོན་ལམ་བཏབ་ན་སྡུག་བསྔལ་སེལ་ཐུབ་
སྙམ་མྱོང་། སྔོན་ཆད་ཡིན་ན་གསོལ་བ་ཞིག་བཏབ་ན། སྡུག་བསྔལ་ཡོད་ཚད་གསོལ་
འདེབས་དེའི་སྟེང་དུ་ཐོགས་ནས། སྦྲང་ནག་རྣམས་སྦྲང་ཤོག་གི་སྟེང་དུ་འབྱར་བ་ལྟར་
ཐག་རིང་ཐག་རིང་ལ་འཁྱེར་འགྲོ་བར་འདོད་ཀྱི་ཡོད། འོན་ཀྱང་། དེང་སང་དེར་ནུས་
པ་དེ་འདྲ་ཞིག་མེད་པ་འདྲ།" ཞེས་བཤད།
ཁོམ་གྱིས་གསོལ་འདེབས་ཀྱིས་ཤ་རྩིབ་ཅིག་འཁྱེར་ནས་སླེབས་མྱོང་མེད། ཕག་ཤ་
དགོས་ན་ཕག་པ་འཚོལ་དགོས་ཀྱི་རེད། ཅེས་བཤད།
ཁ་སེ་ཡིས་རེད་ཡ།དཀོན་མཆོག་མཐུ་སྟོབས་ཅན་པོས་ནམ་ཡང་གླ་ཆ་སྤར་མྱོང་མེད།
ཡུལ་མི་གཉོམ་ཆུང་འདི་ཚོས་འཚོ་བ་སྟབས་བདེ་ཞིག་བསྐྱལ་ནས། བུ་ཕྲུག་ཚོ་སྟབས་
བདེས་སྐྱོང་འདོད་པ་ཙམ་རེད་ལ། ཁོ་ཚོ་ལོ་ན་རྒས་པའི་སྐབས་སུ། སྒོ་ལམ་བར་ནས་
ནུབ་ཁའི་ཉི་མར་ལྟ་འདོད་པ་ཙམ་དང་། ལོ་ན་གཞོན་དུས་མཉམ་དུ་ཞབས་བྲོ་འཁྲབ་
ཅིང་གླུ་དབྱངས་བླངས་ནས། མཉམ་དུ་ཉལ་འདོད་པ་ཙམ་རེད། དེ་བཞིན་ཁོ་ཚོས་ཟ་མ་
ཟོས་ནས་ཆང་རག་འཐུང་ཞིང་། ལས་ཀ་ལས་རྒྱུ། ཁོ་ཚོའི་འདོད་པ་ནི་དེ་ག་ཙམ་རེད། ཤ་
གནད་ལྷོད་ནས་ཐང་ཆད་དུ་འཇུག་འདོད་པ་ཙམ་རེད། དཀོན་མཆོག་ཡེ་ཤུ། ད་ངས་སྐད་
ཆ་ཇི་འདྲ་ཞིག་བཤད་ཀྱི་འདུག་ཨང་།" ཞེས་བཤད།
འོམ་གྱིས་ངས་མི་ཤེས། འོན་ཀྱང་། ཡག་པོ་འདྲ་ཞིག་རེད། ཁྱོད་ཀྱིས་ནམ་ཞིག་ལ་
ང་ཚོས་ངེས་
སྟོང་འདང་རྒྱག་མཚམས་བཞག་ནས་ལས་ཀ་ལས་མགོ་འཛུགས་ཐུབ་བམ།
པར་དུ་ལས་ཀ་ལས་དགོས། ང་ཚོའི་སྒོར་མོ་ཚར་གྲབས་འདུག ཨ་ཕྱིའི་བང་སོའི་སྟེང་དུ་
འཛུགས་རྒྱུའི་དུར་ཤིང་ཚོན་མདོག་མ་དེའི་དོན་དུ་ཨ་ཕས་སྒོར་མོ་ལྔ་སྤྲོད་དགོས་འཁེལ་
སོང་བས། ད་ལྟ་ང་ཚོར་སྒོར་མོ་མང་པོ་ལྷག་མེད།” ཅེས་བཤད།
སྐམ་ཞིང་རིད་པའི་རྒྱུད་འདྲེས་ཁྱི་ལྡོམ་སྨུག་པོ་ཞིག་གུར་ཟུར་ནས་དྲི་སྣོམ་བྱེད་
བཞིན་ཚུར་སླེབས། ཁྱི་དེ་ཞེད་ཅིང་དོགས་ལ་འབྲོ་ཆོག་ཆོག་བྱས་འདུག ཁྱི་དེས་སྐྱེས་
པ་འདི་གཉིས་ཀ་མ་མཐོང་བར་དྲི་སྣོམ་བྱེད་བཞིན་ཚུར་སླེབས་ཤིང་། དེ་ནས་མགོ་བོ་
ཡར་བཀྱགས་ནས་སྐྱེས་པ་གཉིས་ཀ་མཐོང་། དེ་མ་ཐག་ཏུ་ཁྱི་དེས་རྣ་ཅོག་ལྟག་ལ་སྦྱར་
ཞིང་། རུས་ཀོག་མ་གཏོགས་མེད་པའི་མཇུག་མ་བརླ་བར་དུ་བཙིར་ནས་ལམ་འགྲམ་དུ་
མཆོངས་ཏེ་བྲོས། ཁ་སེ་ཡིས་འབྲོ་བཞིན་པའི་ཁྱི་དེ་ལ་བལྟས། ཁྱི་དེས་རས་གུར་གྱི་མཐའ་
བསྐོར་ནས་བྲོས་ཏེ་མཐོང་ལམ་ནས་ཡལ། ཁ་སེ་ཡིས་ཤུ་རིང་ཞིག་འཐེན་བཞིན་ངས་འདི་
གར་སུ་ལའང་ཕན་ཐོགས་ཀྱི་མི་འདུག ང་རང་ཉིད་ཚུད་པའི་མི་སུ་ལའང་ཕན་ཐོགས་ཀྱི་
མི་འདུག ང་རང་ཉིད་གཅིག་པུ་ལོགས་སུ་འགྲོ་རྒྱུའི་ཕྱོགས་ལ་བསམ་བློ་གཏོང་གི་ཡོད།
ངས་འདི་ལྟར་ཉིན་རྒྱུན་ཁྱོད་ཚོའི་ཟ་མ་ཟོས་ནས། ཁྱོད་ཚོའི་འདུག་ས་བཀག་ཀྱང་། ཁྱོད་
ཚོར་ཕར་སྦྱིན་རྒྱུ་ཅི་ཡང་མི་འདུག གཅིག་བྱས་ན་ངས་གཏན་འཇགས་ཀྱི་ལས་ཀ་ཞིག་
བཙལ་ནས། ཁྱོད་ཚོས་ང་ལ་ཅི་ཞིག་སྤྲད་པ་དེ་ཕྱིར་འཇལ་ཨེ་ཐུབ་བལྟས་ན་དགའ་རྒྱུ་
རེད ཅེས་བཤད།
ཋོམ་གྱིས་ཁ་ཅུང་ཙམ་གདངས་ནས་མ་མགལ་ཕྱིར་བསྲིངས་ཏེ། མ་སོའི་སྟེང་དུ་པད་
ཁའི་རྩེ་རྐང་ཞིག་གིས་རྡེག ཁོའི་མིག་ཟུང་གིས་སྐྱ་མདོག་བབབས་པའི་རས་གུར་ཁག་
དང་། རྩྭ་ལྡུམ་དང་ལྕགས་ཀྲིན།ཤོག་བུ་སོགས་ལས་གྲུབ་པའི་སྤྱིལ་བུ་བཅས་ལ་ཅེར་གྱིས་
བལྟས་ནས་“ཐ་མག་ཁུག་མ་གཅིག་ཡོད་ན་ཨང་། ངས་ཐ་མག་མ་འཐེན་པར་ཡུན་རིང་
ཞིག་འགོར་སོང་། མག་ལེ་སི་ཋིར་བཙོན་ཁང་དུ་ཡོད་སྐབས་རྒྱུན་དུ་ཐ་མག་འཐེན་
མྱོང་། བཙོན་ཁང་ཅུང་དྲན་གྱི་འདུག་ཨ།” ཞེས་བཤད་ཅིང་། དེ་ནས་ཁོས་རྩྭ་རྐང་གཅིག་
མ་སོའི་སྟེང་དུ་ཡང་བསྐྱར་བརྡེགས་རྗེས་ཆོས་དཔོན་ལ་ཁ་ཚུར་འཁོར། "བཙོན་དུ་བསྡད་
མྱོང་ཨེ་ཡོད།"
ཁ་སེ་ཡིས་མེད། གཏན་ནས་བསྡད་མྱོང་མེད། ཅེས་བཤད།
ཁཱོམ་གྱིས་ད་དུང་ཅུང་མ་འགྲོ།ད་དུང་མ་འགྲོ ཞེས་བཤད།
"ང་ག་ཚོད་སྔ་ཙམ་ལ་སོང་ན། དེ་ཚོད་ཀྱིས་ལས་ཀ་རྙེད་སྲིད།"
ཥོམ་གྱིས་མིག་ཕྱེས་མ་བཙུམ་གྱིས་ཁོ་ལ་ཞིབ་ལྟ་ཞིག་བྱས་ནས། ཞྭ་མོ་ཡང་བསྐྱར་མགོ་
ལ་ཕྱིར་གོན་རྗེས་“ལྟོས་དང་། འདི་ནི་ཆོས་དཔོན་ཚོས་རྒྱུན་པར་གསུང་བའི་སྦྲང་རྩི་དང་འོ་
མའི་ཡུལ་གྲུ་དེ་འདྲ་མ་རེད། འདི་ནི་ཡ་ང་སྙིང་རྗེ་མེད་པའི་ས་ཆ་ཞིག་རེད། ས་འདིའི་ཡུལ་
མི་ཚང་མ་ང་ཚོ་ནུབ་ཕྱོགས་སུ་ཡོང་བཞིན་པ་འདིར་ཞེད་ཀྱི་འདུག་ལ། དེ་བས། ཁོ་ཚོས་
ཉེན་རྟོག་པ་བཙལ་ནས་ང་ཚོར་ཚུར་ཞེད་སྣང་སློང་ཐབས་བྱེད་ཀྱི་འདུག ཅེས་བཤད།
ཁ་སེ་ཡིས་རེད་ཡ། དེ་ངས་ཤེས། ཁྱོད་ཀྱིས་ཅིའི་ཕྱིར་ང་བཙོན་ལ་བསྡད་མྱོང་ཡོད་
མེད་དྲིས་པ་ཡིན།” ཞེས་བཤད།
ཁོམ་གྱིས་དལ་མོས་གལ་སྲིད་ཁྱོད་རང་བཙོན་ཁང་དུ་བསྡད་པ་ཡིན་ན། དེ་ནས་ཁྱོད་
ལ་ཚོར་ཤེས་གསར་པ་ཞིག་འཁྲུངས་ཡོང་། བཙོན་པ་མང་པོ་མཉམ་དུ་འཛོམས་ནས་སྐད་
ཆ་བཤད་མི་ཆོག་ལ། མི་གཉིས་ཙམ་འདུ་འཛོམས་ཆོག་སྲིད་མོད། མི་ཚོགས་རྩ་བ་ནས་
འདུ་རུ་འཇུག་གི་རེད། དེ་བས་མི་རྣམས་ལ་ཚོར་ཤེས་གསར་པ་ཞིག་སླེབས་ཡོང་། དཔེར་
ན། གལ་སྲིད་བཙོན་པ་ཞིག་གི་སེམས་ལ་ཟ་འཕྲུག་ལངས་ནས། བཙོན་སྲུང་པ་ཞིག་གི་
མགོ་ལ་ཕྱགས་མའི་ཡུ་བ་ཞིག་གིས་རྒྱག་སྐབས། བཙོན་པ་གཞོན་པ་ཚོས་དོན་དག་འདི་
མ་བྱུང་གོང་ནས་འདི་འདྲ་འབྱུང་རྒྱུ་ཡིན་པ་ཚོར་ཐུབ་ཀྱི་ཡོད། གལ་སྲིད་བཙོན་ཁང་དུ་
འོས་ལངས་འབྱུང་རྒྱུ་ཡིན་པའམ་ཡང་ན་བཙོན་བྱོལ་འབྱུང་རྒྱུ་ཡིན་ན། བཙོན་པ་ཚོར་
སུས་ཀྱང་མ་བཤད་རུང་ཁོ་ཚོས་ཚོར་ཐུབ་ཀྱི་ཡོད། འདི་ཐད་ལ་རང་ཤུགས་ཀྱིས་ཚོར་ཤེས་
ཤིག་སླེབས་ཡོང་། དེ་འདྲ་ཞིག་རེད།” ཅེས་བཤད།
དེ་འདྲ་རེད་དམ།”
ཥོམ་གྱིས་"འདིར་ཅུང་སྡོད་དང་། གང་ལྟར་སང་ཉིན་བར་དུ་སྡོད་དང་། དེ་བར་
དུ་དོན་དག་ཅི་ཞིག་ཡིན་རུང་འབྱུང་རྒྱུ་རེད། ངས་ལམ་ཐོག་ནས་གཞོན་ནུ་ཞིག་དང་
གླེང་མོལ་བྱས་པ་ཡིན། ཁོ་ནི་སྤྱང་ཁྱི་ཞིག་དང་འདྲ་བར་རྣམ་རིག་རྒོད་ལ་གཡོ་སྒྱུ་ཆེ།
འོན་ཀྱང་། ཁོ་ནི་རྣམ་རིག་རྒོད་དྲགས་པ་ཞིག་རེད། སྤྱང་ཁྱི་ཚོས་རང་དོན་གཅིག་པུ་མ་
གཏོགས་གཞན་པ་ཅི་ལའང་ཁ་ཡ་མི་བྱེད་ལ། དེ་ནས་ཧ་ཅང་བག་ཡོད་ཚུལ་ལྡན་ཞིག་
ཡིན་པའི་ཚུལ་གྱིས་གནོད་མེད་སྤྲོ་དགའི་ངང་ནས་འདུག་པ་ཡིན། འོན་ཀྱང་། ཉེ་འགྲམ་
ནས་བྱ་མོ་ཞིག་སོང་ཚེ། ད་གཟོད་ལྟད་མོ་གཞན་པ་ཞིག་བསྟན་ཡོང་གི་རེད།" ཅེས་བཤད།
ཁ་སེ་ཡིས་ཁོ་ལ་ནན་ཏན་གྱིས་བལྟས་ཤིང་། ཁོ་ལ་དྲི་བ་ཞིག་འདྲི་གྲབས་བྱས་རྗེས་
ཁ་ཕྱིར་དམ་པོར་བཙུམས། ཁོའི་རྐང་མཛུབ་ཁག་འགུལ་འགུལ་བྱེད་ཅིང་། ཁོས་པུས་
མོ་ལྷོད་ནས་རྐང་པ་མར་བསྲིངས་པ་ན་ད་གཟོད་རང་ཉིད་ཀྱི་འགུལ་བཞིན་པའི་རྐང་
མཛུབ་རྣམས་གསལ་པོར་མཐོང་ཐུབ། དེ་ནས་ཁོས་ཡ་ཡ། དེས་ན་ང་གནས་སྐབས་རིང་
མི་འགྲོ ཞེས་བཤད།
ཥོམ་གྱིས་"མི་མང་པོ་ཞིག་གིས། མི་ཡ་རབས་མང་པོ་ཞིག་གིས་གང་ཅིའི་ཐད་ལ་ཅི་
ཡང་ཤེས་ཀྱི་མེད་དུས། དེ་ནི་དོན་དག་ཅིག་འབྱུང་རྒྱུ་ཡིན་པའི་སྔ་ལྟས་རེད།” ཅེས་བཤད།
ཁ་སེ་ཡིས་ང་མི་འགྲོ་འདུག་ཡ།”ཞེས་བཤད།
“སང་ཉིན་ང་ཚོས་དོས་འཁོར་བསྐོར་ནས་ལས་ཀ་འཚོལ་དུ་འགྲོ།
ཁ་སེ་ཡིས་"འོ་ཡ།” ཞེས་ལན་འདེབས་བཞིན། རང་ཉིད་ཀྱི་རྐང་མཛུབ་རྣམས་ཡར་
མར་ལ་འགུལ་དུ་བཅུག་ནས། དེ་དག་ལ་ནན་ཏན་གྱིས་ཞིབ་ལྟ་བྱས། ཋོམ་རང་ཉིད་ཀྱི་
གྲུ་མོའི་སྟེང་དུ་ཁེན་ནས་ངལ་གསོ་བརྒྱབ་སྟེ་མིག་ཟུང་བཙུམས། ཁོས་གུར་ནང་ནས་
གྲག་ཡོང་བའི་རོ་སི་ཤ་རོན་གྱིས་དྲི་བ་འདྲི་བའི་མུག་མུག་གི་སྐད་སྒྲ་དང་། ཁོན་ནེ་ཡིས་
དེ་ལ་དྲིས་ལན་འདེབས་པའི་མུག་མུག་གི་སྐད་སྒྲ་བཅས་ཐོས་ཐུབ།
ཕྱར་གཡབ་ཀྱིས་ས་གཞིའི་ངོས་སུ་གྲིབ་གཟུགས་ནག་པོ་ཞིག་སྤྲོས་འདུག་ཅིང་། ཟུར་རེ་
རེའི་འོད་ཟེར་རྩེ་མོ་ཅན་དག་ནི་སྟུག་ཅིང་རྣོ། རོ་སི་ཤ་རོན་མལ་གདན་གྱི་སྟེང་དུ་ལོག་ནས་
འདུག་ཅིང་། ཁོན་ནེ་ཁོ་མོའི་འགྲམ་དུ་པུས་བཙུགས་ཀྱིས་བསྡད་འདུག རོ་སི་ཤ་རོན་གྱིས་
ང་སོང་ནས་ཨ་མར་རོགས་རམ་བྱེད་དགོས། ངས་ཁོ་མོར་རོགས་རམ་བྱེད་གྲབས་བྱས་མོད།
འོན་ཀྱང་། ལུས་པོ་འགུལ་ཐེངས་རེ་རེ་ལ་ཞེ་མེར་ལངས་ནས་སྐྱུག་རྒྱུ་ཡོང་།” ཞེས་བཤད།
ཁོན་ནེ་ཡི་ངོ་མདངས་ནག་པོར་གྱུར་གལ་སྲིད་འདི་འདྲ་ཡིན་པ་ཤེས་ན། སྔ་ས་ནས་
ཡོང་རྒྱུ་མ་བྱས་ན་ཅི་མ་རུང་། ངས་ཕ་ཡུལ་ནས་འདྲུད་འཐེན་འཁོར་ལོའི་སྐོར་ལ་སློབ་
སྦྱོང་བྱས་ནས། དེ་འབྲེལ་གྱི་ལས་ཀ་ཞིག་བཙལ་ཡོད་རྒྱུ་ན་ཉིན་རེར་སྒོར་གསུམ་རེ་ཅན་
གྱི་ལས་ཀ་ཞིག་རྙེད་ཡོད་ངེས། མི་གཅིག་གིས་ཉིན་རེར་སྒོར་གསུམ་རེ་བླངས་ན་འཚོ་བ་
སྐྱིད་པོ་ཞིག་རོལ་ཐུབ་ལ། མཚན་མོར་གློག་བརྙན་བལྟ་རུའང་འགྲོ་ཐུབ།”
རོ་སི་ཤ་རོན་གྱི་གདོང་པར་དངངས་འཚབ་ཀྱི་མདངས་ཤིག་བབས་ནས་ཁྱོད་ཀྱིས་
མཚན་མོར་སྐུད་མེད་རླུང་འཕྲིན་ཐད་ལ་སློབ་སྦྱོང་བྱེད་རྒྱུ་བྱས་ཡོད་ཨ། ཞེས་བཤད་
པར། ཁོའི་ཚིག་ལན་ཡོང་རྒྱུ་མ་བྱུང་བས་དེ་ལྟར་བྱེད་རྒྱུ་མིན་ནམ།”ཞེས་ནན་འདྲི་བྱས།
དེ་ལྟར་ལོས་བྱེད། རང་ཉིད་ཀྱི་རྐང་པའི་ཐོག་ཏུ་ལངས་ཐུབ་མ་ཐག་ཏུ་དེ་ལྟར་བྱེད་
ངེས། འོན་ཀྱང་། ཐོག་མར་སྒོར་མོ་ཅུང་འཚོལ་དགོས།"
ཁོ་མོ་གྲུ་མོར་ཁེན་ནས་ཡར་དགྱེ། ་ཁྱོད་ཀྱིས་དེ་ཐད་ལ་སེམས་ཤུགས་མ་ལྷོད་ཨ།
"མིན། མི་ལྷོད། ག་ལ་ལྷོད། འོན་ཀྱང་། ང་ཚོ་འདི་ལྟ་བུ་ཞིག་ཏུ་འདུག་དགོས་པ་ངའི་
སེམས་ལའང་མ་ཤར།
གཞོན་ནུ་མ་འདིའི་མིག་ནང་དུ་གཟབ་ནན་གྱི་ཉམས་ཤིག་བབས་ནས། སྐད་མགོ་
དམའ་མོས་"མི་འདུག་ཐབས་མེད་རེད།” ཅེས་བཤད།
ལོས་ཡིན། དེ་ངས་ལོས་ཤེས། ང་རང་ཐོག་མར་རང་ཉིད་ཀྱི་རྐང་པའི་ཐོག་ཏུ་ལངས་
ཐུབ་དགོས། ཐོག་མར་སྒོར་མོ་ཅུང་འཚོལ་དགོས། མ་གཞི་ཕ་ཡུལ་དུ་བསྡད་ནས་འདྲུད་
འཐེན་འཁོར་ལོ་སྐོར་བ་སློབ་སྦྱོང་བྱས་ན་དེ་ཡག་པོ་ཡིན་རྒྱུ་རེད། ཉིན་རེར་སྒོར་མོ་
གསུམ་རེ་ལེན་ཐུབ་ལ། ད་དུང་ཞོར་ལས་ཀྱང་ལས་ཐུབ། རོ་སི་ཤ་རོན་གྱི་མིག་ཟུང་གིས་
བདེན་རྫུན་ཚད་ཐིག་འཇལ་བཞིན་ཡོད་ཅིང་། ཁོན་ནེ་ཡིས་ཁོ་མོར་ལྟ་བའི་ཚེ་ན། ཁོ་
མོའི་མིག་ཟུང་ལས་ཁོ་རང་ཚད་ཐིག་ལ་འཇལ་བ་དང་། ཁོ་རང་ལ་རྩིས་ཞིབ་བྱེད་བཞིན་
པའི་རྣམ་པ་ཞིག་མཐོང་། དེ་བས་ཁོས་དེ་མ་ཐག་ཏུ་འོན་ཀྱང་། ང་ནི་རང་ཚུགས་ཀྱིས་
ལངས་ཐུབ་མ་ཐག་ཏུ་སློབ་སྦྱོང་བྱེད་ངེས་ཡིན། ཞེས་བཤད།
ཁོ་མོས་གཏུམ་དྲག་དང་བཅས་ཕྲུ་གུ་མ་བཙས་གོང་དུ་ང་ཚོར་ངེས་པར་དུ་ཁང་པ་
ཞིག་ཡོད་དགོས། ངས་ཕྲུ་གུ་འདི་རས་གུར་ཐབས་ཆག་ཅིག་ཏུ་བཙའ་མི་འདོད ཅེས་
བཤད།
ཁོན་ནེ་ཡིས་"ཡིན་དང་ཡིན། ང་རང་ཉིད་ཀྱི་རྐང་པའི་ཐོག་ཏུ་ལངས་ཐུབ་མ་ཐག་ཏུ།
ཞེས་བཤད་ཅིང་། དེ་ནས་ཁོ་རང་རས་གུར་ལས་ཕྱིར་བུད་ནས། ལྕུག་ཕྲན་སྦར་བའི་མེ་
ལྕེའི་འགྲམ་དུ་བྲེལ་འཚབ་ལངས་པའི་ཨ་མ་ལ་གཅིག་བལྟས། རོ་སི་ཤ་རོན་ཡང་བསྐྱར་
ཕྱིར་གན་རྐྱལ་དུ་ཉལ་ནས་རས་གུར་གྱི་གནམ་མཐིལ་ལ་ཅེར་ནས་བསྡད་ཅིང་། དེ་ནས་
ཁོ་མོས་མཐེ་མོ་ཁའི་ནང་དུ་བཅུག་ནས་ངག་བསྡམས་ཏེ་ཁུ་སིམ་པོས་ངུ་ཤུམ་བྱས།
ཨ་མ་མེ་འགྲམ་དུ་པུས་བཙུགས་སུ་བསྡད་ནས། ཐབ་སྟེང་གི་སྐྱོ་མ་བསྐོལ་ཡོད་པའི་
སླ་ངའི་འོག་གི་མེ་ལྕེའི་སྟེང་དུ་ལྕུག་ཕྲན་གྱི་ཡལ་ག་ཁག་གཅོག་གིན་གཅོག་གིན་འཕེན།
མེ་ལྕེ་ཁག་ཡར་ཅུང་མཆེད་རྗེས་མར་ལ་ཕྱིར་འཇགས་འགྲོ་ལ། ཡང་བསྐྱར་ཡར་ལ་ཅུང་
མཆེད་རྗེས་མར་ལ་ཕྱིར་འཇགས་འགྲོ། བྱིས་པ་བཅོ་ལྔ་པོས་ཁུ་སིམ་པོའི་སྒོ་ནས་ཁོ་ཚོར་
ལྟད་མོར་བལྟས་ནས་འདུག་ཅིང༌། ཐབ་སྟེང་གི་སྐྱོ་མའི་དྲི་ཞིམ་ཁོ་ཚོའི་སྣ་ནང་དུ་རྒྱུ་
བའི་ཚེ་ན་ཁོ་ཚོའི་སྣ་སྙེར་ཙམ་སྙེར་ཙམ་བྱེད། དགུང་གི་ཉི་མ་ཁོ་ཚོའི་མགོ་ཐོག་ཏུ་ཕོག་
པས། ཐལ་རྡུལ་གྱིས་སྨུག་སེར་དུ་བསྒྱུར་པའི་ཁོ་ཚོའི་སྐྲ་ལོ་ལས་འོད་མདངས་འཕྲོ། བྱིས་པ་
དེ་ཚོ་འདི་གར་འདི་ལྟར་འདུག་པར་ཁ་སྐྱེངས་ཀྱི་ཡོད་ནའང་། ཁོ་ཚོ་ལས་སུ་གཅིག་ཀྱང་
འདི་དང་ཁ་འབྲལ་མ་ཐུབ། ཨ་མས་ཀོར་ཀོར་གྲལ་གྱི་ནང་གྲལ་དུ་ཟ་ཧེབ་ལངས་ཡོད་པའི་
བུ་མོ་ཆུང་ཆུང་ཞིག་ལ་གླེང་མོལ་བྱས། ཁོ་མོ་ནི་བྱིས་པ་གཞན་པ་ཚོ་ལས་གཟུགས་པོ་
རིང་། ཁོ་མོ་རྐང་པ་གཅིག་གི་སྟེང་དུ་ལངས་ནས། རྐང་པ་གཞན་པའི་རྐང་མགོས་སྟེང་དུ་
ལངས་ཡོད་པའི་རྐང་པ་དེའི་ཉྭ་རིལ་སྟེང་འཕྲུག་འཕྲུག་བྱེད། ཁོ་མོའི་ལག་པ་གཉིས་ཀ་
རྒྱབ་ཕྱོགས་སུ་བསྣོལ་ནས་འདུག་ཅིང་། སྐྱ་མདོག་བབས་པའི་མིག་ཟུང་ཕྲ་མོས་ཨ་མ་ལ་
ལྟད་མོར་བལྟས། ཁོ་མོས་ལྕམ་ལགས། ཁྱོད་ལ་རོགས་རམ་འདྲ་བྱེད་དགོས་སམ། ངས་
ཁྱོད་ལ་ལྕུག་ཕྲན་དེ་ཚོ་གཅོག་རོགས་བྱེད་ཆོག" ཅེས་བསམ་ཚུལ་བཏོན།
ཨ་མས་ལས་ཀ་ལས་མགོ་བོ་ཡར་བཀྱགས། ‘ཁྱོད་ཀྱིས་རང་ཉིད་ལ་ཟས་སྐལ་རེ་ཨེ་
སྟེར་འདོད་པ་ཡིན་ནམ།
ཁོ་མོས་"ཡིན་ཡ། ལྕམ་ལགས།” ཞེས་བརྟན་བརླིང་གིས་བཤད།
ཨ་མས་སླ་ངའི་འོག་ཏུ་ཤིང་ཐུར་རེ་བསྣན་པ་ན་མེ་ལྕེ་ཡིས་ཚག་སྒྲ་སྒྲོག“ཁྱོད་ཀྱིས་
ཞོགས་ཟས་མ་ཟོས་པ་ཡིན་ནམ།”
ཟོས་མེད། ལྕམ་ལགས། འདི་ཕྱོགས་སུ་ལས་ཀ་ལས་རྒྱུ་མེད་ལ། ང་ཚོའི་འཚོ་བ་འགྲོ་
བའི་ཆེད་དུ་ཨ་ཕས་ཅ་དངོས་འགའ་རེ་བཙོང་ཐབས་བྱེད་བཞིན་ཡོད།"
ཨ་མས་མགོ་བོ་ཡར་བཀྱགས་ནས་བལྟས། “ཁྱོད་ཚོ་ཚང་མ་ལས་སུས་ཀྱང་ཞོགས་ཟས་
ཟོས་མེད་དམ།
ཀོར་ཀོར་དུ་འདུས་པའི་བྱིས་པའི་ཁྱུ་ཚོགས་འདི་དོགས་མི་བདེ་བའི་ངང་ནས་གཡོ་
འགུལ་བྱས་ཤིང་། ཚང་མས་མིག་ཟུང་སླ་ང་དང་འབྲལ་ཐབས་བྱས། བུ་ཆུང་ཆུང་ཞིག་གིས་
རློམ་སེམས་དང་བཅས་“ངས་ཟོས་ཟིན་པ་ཡིན། ང་དང་ངའི་གཅུང་པོ་གཉིས་ཀྱིས་ཟོས་པ་
ཡིན། ཁོ་གཉིས་ཀྱིས་ཀྱང་ཟོས་སོང་།དེ་ངས་མིག་གིས་མཐོང་བ་ཡིན། ང་ཚོས་བཟའ་ཡག་
བྱས་པ་ཡིན། དོ་ནུབ་ང་ཚོ་ལྷོ་ཕྱོགས་སུ་འགྲོ་རྒྱུ་ཡིན།" ཞེས་བཤད།
ཨ་མའི་གདོང་ལ་འཛུམ་ཞིག་བླངས། དེས་ན་ཁྱོད་ལྟོགས་ཡོད་རྒྱུ་མ་རེད། སླ་ངའི་
ནང་གི་འདི་ཙམ་པོ་ཚང་མར་བཟའ་རྒྱུ་མི་འདང་།
བུ་ཆུང་ཆུང་དེས་མཆུ་ཏོ་ཙོག་ཙོག་བྱས་ནས་ང་ཚོས་བཟའ་ཡག་བྱས་པ་ཡིན།” ཞེས་
བཤད་ཅིང་། དེ་ནས་ཁ་ཕྱིར་འཁོར་ནས་བརྒྱུགས་ཏེ་རས་གུར་གྱི་ཚོགས་སུ་འཐིམས། ཨ་
མས་ཁོའི་རྗེས་སུ་ལྟ་ཡུན་རིང་དྲགས་པའི་རྐྱེན་གྱིས། བྱིས་པ་ཚོའི་ནང་གི་བུ་མོ་ལོ་ན་ཆེ་
ཤོས་དེས་ཁོ་མོར་དྲན་སྐུལ་བྱེད་དགོས་བྱུང་།
"ལྕམ་ལགས། མེ་འཇགས་ཀྱི་འདུག་པས་ངས་ཁྱོད་ལ་མེ་ཁ་སྣོན་རོགས་བྱེད་དགོས་
སམ།"
རུ་ཐེ་དང་ཝིན་ཧྥིལད་གཉིས་ཀ་གུར་ནང་དུ་ལངས་ནས་བསྡད་དེ། བརྟན་བརླིང་དང་
གཟི་བརྗིད་ཀྱི་སྒོ་ནས་ཚུལ་མཐུན་གྱིས་རང་ཚུགས་བཟུང་། ཁོ་ཚོས་རང་གནས་སུ་སྒེར་
ཚུགས་སྟོན་པ་དང་ཆབས་ཅིག་ཏུ། ཅུང་སྒེར་སེམས་ཆེ་བའི་རྣམ་པ་ཡང་མངོན། རུ་ཐེ་
ཡིས་བུ་མོ་དེ་ལ་ཁོང་ཁྲོ་དང་བཅས་གྲང་ཤུར་ཤུར་གྱི་རྣམ་འགྱུར་ཞིག་བསྟན་རྗེས། ཙོག་
པུར་མར་བསྡད་ནས་ཨ་མ་ལ་ལྕུག་ཕྲན་གཅོག་རོགས་བྱས།
ཨ་མས་སླ་ངའི་ཁ་ལེབ་བླངས་ནས་ཤིང་ཐུར་ཞིག་གིས་སྐྱོ་མ་དཀྲུག་དཀྲུག་བྱས། ཁྱོད་
ཚོའི་ནང་ནས་འགའ་རེའི་གྲོད་ཁོག་ལྟོགས་ཀྱི་མེད་ན་དེ་ཡག་པོ་རེད། མ་མཐའ་ཡང་བུ་
ཆུང་དེ་ལྟོགས་ཀྱི་མི་འདུག"
བུ་མོ་དེས་སྣ་སྙེར་ཙམ་བྱས། ། ཁོ་ཟེར་བ་ཡིན་ནམ། ཁོས་འུད་ཤོབ་བཤད་ཀྱི་ཡོད་པ་
རེད། ཁོས་ནམ་རྒྱུན་འུད་ཤོབ་གནམ་ལ་མི་ཤོང་བ་བཤད་ཀྱི་ཡོད། ཁོ་ལ་དགོང་ཟས་བཟའ་
རྒྱུ་མེད་རུང་ཁ་ནས་ཅི་ཞིག་བཤད་པ་ཤེས་སམ། མདང་དགོང་ཁོ་ཕྱི་ལོགས་སུ་ཡོང་ནས།
ཁོ་ཚང་གིས་བྱ་ཤ་ཟོས་པ་ཡིན་ཟེར། འོན་ཀྱང་། ཁོ་ཚང་གིས་དགོང་ཟས་བཟའ་བཞིན་
པ་དེ་ངས་མཐོང་ཡོད། ཁོ་ཚང་གིས་ཀྱང་ང་ཚོ་ཚང་མ་དང་འདྲ་བར་ཕྱེ་ལྡུར་སྐྱ་བརྔོས་
ཤིག་བཟའ་བཞིན་འདུག"

ཨོ།” ཨ་མས་བུ་དེ་བརྒྱུགས་སོང་སའི་རས་གུར་གྱི་ཕྱོགས་སུ་བལྟས་རྗེས་བུ་མོ་དེ་ལ་
ཕྱིར་བལྟས་ནས་ཁྱོད་ཚོ་ཁ་ལི་ཧྥོར་ནེ་ཡ་མངའ་སྡེ་རུ་སླེབས་ནས་ག་ཚོད་འགོར་སོང་།
ཞེས་དྲིས།
། ཕལ་ཆེར་ཟླ་བ་དྲུག་ཙམ་ཕྱིན་སོང་། ང་ཚོ་གཞུང་བཙུགས་གཞིས་སྒར་ཞིག་ཏུ་
ཡུད་ཙམ་ལ་བསྡད་པ་ཡིན་ལ།དེ་ནས་བྱང་ཕྱོགས་སུ་ཕྱིན་པ་ཡིན། རྗེས་སོར་བྱང་ཕྱོགས་
ནས་ཕྱིར་སླེབས་དུས་གཞིས་སྒར་དེ་ཁ་གང་ཟིན། སྒར་དེ་དངོས་གནས་སྡོད་ས་ཡག་པོ་
ཞིག་ཡིན་ཡ།
ཨ་མས་"དེ་གང་དུ་ཡོད།" ཅེས་དྲིས་ཤིང་། ཁོ་མོས་རུ་ཐེ་ཡི་ལག་ནས་ལྕུག་ཕྲན་རྣམས་
ཚུར་བླངས་ནས་མེ་སྟེང་དུ་བསྣན། རུ་ཐེ་ཡིས་བུ་མོ་གཞན་པ་དེ་ལ་སྡང་སེམས་ཀྱིས་བལྟས།
‘ཝེ་ཌི་ཕ་ཆི་གྲོང་རྡལ་གྱི་ཕར་ཕྱོགས་སུ་ཡོད། ཆབ་ཁང་ཡག་པོ་ཡོད་ལ་ཁྲུས་ཁང་ཡང་
ཡོད། གྱོན་གོས་རྣམས་འཁྲུད་གཞོང་ནང་ནས་འཁྲུད་ཆོག་ལ། ཆུ་ཧ་ཅང་སྟབས་བདེ་ཡིན་
པ་མ་ཟད། འཐུང་ཆུ་གཙང་མ་ཡོད། གཟའ་སྤེན་པའི་དགོང་མོར། ཡུལ་མི་རྣམས་ཀྱིས་
རོལ་ཆ་དཀྲོལ་ནས་ཞབས་བྲོ་འཁྲབ་སྲོལ་ཡོད། ཨ། དེ་ནི་དངོས་གནས་སྔོན་ཆད་མཐོང་
མྱོང་ཙམ་ཡང་མེད་པའི་གནས་སྐྱིད་པོ་ཞིག་རེད། བྱིས་པ་ཚོར་རྩེད་མོ་རྩེ་ས་ལོགས་སུ་ཆེད་
དུ་ཡོད་ལ། ད་དུང་གསང་སྤྱོད་ནང་དུ་གཙང་ཤོག་ཀྱང་བཞག་ཡོད། ལག་འཇུ་ཞིག་མར་
ཁོ་འཐེན་པ་ཡིན་ན་ཆུ་ནི་རང་འགུལ་གྱིས་བརྒྱུགས་ཡོང་ནས་ཆུ་བཤལ་གཏོང་ཐུབ།
ཚོས་ཉེན་རྟོག་པ་སྒར་ནང་དུ་གང་འདོད་དུ་ཡོང་དུ་མི་འཇུག་ལ། སྒར་འདི་འཛིན་སྐྱོང་
བྱེད་བཞིན་པའི་མི་དེར་ཧ་ཅང་གུས་ཞབས་ལྡན། ཁོ་རང་ཁྱིམ་ཚང་རེ་རེར་འཚམས་
འདྲིར་ཡོང་ནས་སྐད་ཆ་བཤད་ལ། རང་མཐོང་དང་ང་རྒྱལ་རྩ་བ་ནས་མེད། ང་རང་ཡང་
བསྐྱར་སྒར་དེར་འདུག་རྒྱུ་བྱུང་ན་ཨང་འདོད།
ཨ་མས་དེ་འདྲ་ཞིག་ངས་གོ་མྱོང་མི་འདུག དངོས་གནས་ཁྲུས་གཞོང་ཞིག་དགོས་ཀྱི་
འདུག་ཡ།" ཞེས་བཤད།
བུ་མོ་དེས་སྤྲོ་སྣང་དང་བཅས་མུ་མཐུད་དུ་དཀོན་མཆོག་མཐུ་སྟོབས་ཅན་པོ། དེ་གའི་
ཆུ་སྦུག་གི་ནང་ནས་ཆུ་དྲོན་པོ་རང་རྒྱུག་གིས་ཡོང་ལ། ཁྱོད་རང་ཆུ་སྟོར་ཁྲུས་སྦུག་གི་
འོག་ཏུ་འཛུལ་ན་ཆུ་དྲོད་འཇམ་ཡོང་། གནས་འདི་འདྲ་ཞིག་ཁྱོད་ཀྱིས་མཐོང་མྱོང་མེད་
ངེས་རེད།” ཅེས་བཤད།
ཨ་མས་་དེང་སང་ཡོངས་སུ་གང་ཟིན་ཟེར་བ་ཡིན་ནམ།" ཞེས་བཤད།
"གང་ཟིན། ང་ཚོ་ཐེངས་སྔོན་མ་འགྲོ་དུས་དེ་ཡོངས་སུ་གང་ཟིན།”
ཨ་མས་"དེ་རིན་གོང་ཧ་ཅང་མཐོ་རྒྱུ་རེད།” ཅེས་བཤད།
‘ཨུན། རིན་པ་སྤྲོད་དགོས་ཀྱི་འདུག འོན་ཀྱང་། གལ་སྲིད་ཁྱོད་ལ་སྒོར་མོ་གཅིག་ཀྱང་
མེད་ན། ཁོ་ཚོས་རིན་གྱི་ཚབ་ཏུ་ལས་ཀ་ལས་རྒྱུ་སྤྲོད་ཀྱི་རེད། གཟའ་འཁོར་རེར་ཆུ་ཆོད་
གཅིག་གཉིས་རེ་ལས་པས་ཆོག ལས་ཀ་གཙོ་བོ་དེ་གཙང་སྦྲ་བྱེད་རྒྱུ་དང་གད་སྙིགས་སྒམ་
གཙང་མ་བཟོ་རྒྱུ་ལྟ་བུ་རེད། དགོང་མོ་རོལ་དབྱངས་བཏང་ནས། ཡུལ་མི་ཚོས་ཁ་བརྡ་བྱས་
ནས་འདུག་གི་ཡོད། ཆུ་སྦུག་ནང་གི་ཆུ་དྲོན་པོ་ཡིན། གནས་འདི་འདྲ་སྐྱིད་པོ་ཞིག་ཁྱོད་
ཀྱིས་མཐོང་མྱོང་མེད་ངེས་རེད།
ཨ་མས་"དངོས་གནས་ང་ཚོའང་དེར་འགྲོ་ཐུབ་ན་ཨང་། ཞེས་བཤད།
རུ་ཐེ་ཡིས་བཟོད་བསྲན་བྱེད་རྒྱུ་ཡོད་ཚད་བྱས་ཡོད་པས། མཐའ་མར་གཏུམ་དྲག་དང་
བཅས་ངེད་ཚང་གི་ཨ་ཕྱི་དོས་འཁོར་སྟེང་ནས་གྲོངས་སོང་།”ཞེས་བཤད་པར། བུ་མོ་དེས་
ཁོ་མོར་ཧ་མ་གོ་བའི་རྣམ་འགྱུར་གྱིས་བལྟས་ནས་བསྡད། རུ་ཐེ་ཡིས་་རེད། ཁོ་མོ་དངོས་
གནས་གྲོངས་སོང་། འདས་རྐྱེན་ཞིབ་དཔྱོད་ཁང་གིས་ཁོ་མོ་འཁྱེར་སོང་། ཞེས་བཤད་རྗེས་
མཆུ་ཏོ་དམ་པོར་བཙུམས་ནས་ལྕུག་ཕྲན་ཆག་པ་ཞིག་བཅག
ཝིན་ཧྥིལད་ཀྱིས་དཔའ་ངར་ལྡན་པའི་ཕར་རྒོལ་དེ་མཐོང་ནས་མིག་ལྷེམ་ལྷེམ་དུ་རྡེབ་
ཞོར་དོས་འཁོར་སྟེང་དེ་ག་རང་དུ་གྲོངས་སོང་། འདས་དོན་ཞིབ་དཔྱོད་ཁང་གིས་ཁོ་མོ་
པུར་སྒམ་ཆེན་པོ་ཞིག་གི་ནང་དུ་བཅུག་སོང་།” ཞེས་རུ་ཐེ་ཡི་སྐད་ཆ་ཁག་བྲག་ཅ་ལྟར་
བསྐྱར་བཟློས་བྱས།
ཨ་མས་ད་ཁ་ཚུམས་ཤིག ཁྱོད་གཉིས་ཀས་ཁ་ཚུམས་ཤིག་མ་གཏོགས་ཕར་བདའ་
གྲབས་འདུག” ཅེས་ཟེར་བཞིན་མེ་སྟེང་དུ་ལྕུག་ཕྲན་ཁ་སྣོན་བྱས།
ཨལ་ནི་མར་ཕྱོགས་སུ་དལ་མོས་འཁྱམ་འཁྱམ་དུ་སོང་ནས། དབུགས་སྒོ་ཞིག་གསོ་
བྱེད་བཞིན་པའི་ཕོ་གསར་དེའི་རྩར་སོང་ནས་བལྟས་ཡོང་ན་ཁྱོད་ཀྱི་ཞིག་གསོ་ཕལ་ཆེར་
འགྲུབ་གྲབས་འདུག་ཨ ཞེས་བཤད།
ད་དུང་གཉིས་ཡོད
"ཞག་སྒར་འདིའི་ནང་དུ་མཛེས་མ་འདྲ་ཨེ་ཡོད།
ཕོ་གསར་དེས་“ ང་ལ་ཆུང་མ་ཡོད་པས་མཛེས་མ་འཚོལ་རྒྱུའི་དུས་ཚོད་མེད།" ཅེས་
བཤད།
ཨལ་གྱིས་མཛེས་མ་འཚོལ་བར་ང་ལ་ནམ་ཡང་དུས་ཚོད་ཡོད། དེ་མིན་གྱི་བྱ་བ་
གཅིག་ཀྱང་སྒྲུབ་པའི་དུས་ཚོད་མེད།” ཅེས་བཤད།
·གྲོད་ཁོག་ཅུང་ལྟོགས་སུ་ཆུག་དང་། དེ་ནས་ཁྱོད་རང་འགྱུར་གྱི་རེད།
ཨལ་གད་མོ་བགད། "གཅིག་བྱས་ན་འགྱུར་སྲིད། འོན་ཀྱང་། ད་སྔ་བར་དུ་སྣང་ཚུལ་
འདི་ལ་འགྱུར་བ་ཐེབས་མ་མྱོང་།
ད་སྔོན་ངས་མི་ཞིག་དང་ཁ་བརྡ་བྱས་པ་ཡིན། ཁྱོད་ཚོ་མཉམ་དུ་ཡིན་རྒྱུ་རེད། ཨེ་རེད།
རེད། ངའི་ཨ་ཇོ་ཁཱོམ་རེད། ཁོའི་ཁ་མ་སློངས་དང་དགའ་ཡི་རེད། ཁོས་མི་བསད་མྱོང་།”
རེད་དམ། ཅིའི་ཕྱིར་བསད་པ་རེད།
འཁྲུག་འཛིང་བྱས་པ་རེད། མི་ཞིག་གིས་ཁོ་ལ་གྲི་ཡིས་བཙུགས་པས། ཁོས་མི་དེའི་
མགོ་ལ་སྦྱག་མ་གཞུས་ནས་བསད་པ་རེད།
། དེ་འདྲ་བྱས་ཏེ་བསད་པ་རེད་ཨེ། ཁོ་ལ་ཁྲིམས་ཐག་ག་འདྲ་བཅད་སོང་།
ཨལ་གྱིས་"དེ་ནི་འཁྲུག་འཛིང་ཞིག་ཡིན་པས་ཁོ་རང་བཙོན་གྲོལ་ཐོབ་ཡོད།” ཅེས་
བཤད།
ཁོ་རང་འཁྲུག་འཛིང་བྱེད་མཁན་ཞིག་དང་མི་འདྲ
། ཁོ་འཁྲུག་འཛིང་ལ་དགའ་མཁན་ཞིག་མིན། འོན་ཀྱང་། ཁོས་མི་གཞན་པ་ཞིག་གི་
བརྙས་བཅོས་གཏན་ནས་མི་འཁུར།" ཨལ་གྱི་སྐད་ཀྱི་ནང་དུ་སྤོབས་པའི་གདངས་འདྲེས།
ཁཱོམ་ཁོ་རང་ཁུ་སིམ་པོ་ཡིན། འོན་ཀྱང་། གཟབ་གཟབ་བྱས་ན་བཟང་།
“ཨུན། ངས་ཁོ་རང་ལ་གླེང་མོལ་བྱས་པ་ཡིན་ལ། ཁོ་རང་དེ་འདྲའི་ཁོང་ཁྲོ་ཅན་ཞིག་
མིན་པ་འདྲ།”
“ཁོ་ཁོང་ཁྲོ་ཚ་པོ་ཞིག་མིན། གཅིག་གིས་ཁོའི་འཚིག་པ་སློང་བའི་བར་དུ་ཁོ་ནི་མི་
འཇམ་པོ་བལ་དཀར་འདྲ་ཞིག་ཡིན། འོན་ཀྱང་། འཚིག་པ་བསླངས་ཟིན་དུས་གཟབ་
གཟབ་བྱས་ན་དགའ་ཡི་རེད།" ཕོ་གསར་དེས་དབུགས་སྒོ་མཐའ་མ་དེ་གཅུ་མགོ་བརྩམས་
"དབུགས་སྒོ་སྒར་རོགས་དང་གདོང་ཁེབས་འགེབས་རོགས་བྱེད་ཨེ་དགོས།"
“ཡ་ཡ། ཁྱོད་ལ་དེ་མིན་ལས་རྒྱུ་འདྲ་མེད་ན།
ཨལ་གྱིས་“ཅུང་གཉིད་དགོས་མོད། འོན་ཀྱང་། རླངས་འཁོར་ཞིག་ལ་ཆག་སྐྱོན་བྱུང་
ཡོད་པ་མཐོང་དུས་ལག་པ་འདུག་མི་ཐུབ། ངེས་པར་དུ་ལས་རོགས་མ་བྱས་ན་འདུག་མི་
བཟོད།” ཅེས་བཤད།
ཕོ་གསར་དེས་ལས་རོགས་བྱས་ན་དངོས་གནས་བཀའ་དྲིན་ཆེ། ངའི་མིང་ལ་ཧྥི་ལོའེ་
ཌི་ནོལ་སི་ཟེར།" ཞེས་བཤད།
“ངའི་མིང་ལ་ཨལ་རྡོ་ཌི་ཟེར།”
"ཁྱོད་རང་ངོ་ཤེས་པར་དགའ་བོ་བྱུང་།
ཨལ་གྱིས་ང་ཡང་དེ་མཚུངས་ཡིན། གཟེར་གདན་དེ་ག་རང་ཕྱིར་སྤྱོད་རྒྱུ་ཡིན་ནམ།”
ཞེས་བཤད།
ཧྥི་ལོའེ་ཌི་ཡིས་མི་སྤྱོད་ཐབས་མེད་རེད།"ཅེས་བཤད།
ཨལ་གྱིས་གློ་གྲི་ཕྱིར་བླངས་ཡོང་ནས་མེ་ཆའི་རྩེ་མོ་འབྲད་འབྲད་བྱེད་བཞིན་"དཀོན་
མཆོག་ཡེ་ཤུ། འཇིག་རྟེན་འདིའི་སྟེང་དུ་རླངས་འཁོར་གྱི་ནང་ཁྲོལ་ཕྱིར་འདོན་རྒྱུའི་ཡན་
གྱི་དགའ་ས་ཞིག་མེད།" ཅེས་བཤད།
འོ་ན། བུད་མེད།
འོ་རེད། བུད་མེད་ལ་ཡང་དགའ། ངས་དངོས་གནས་རོལ་སི་རླངས་འཁོར་ཞིག་མར་
བཤིག་ནས་ཡང་བསྐྱར་ཕྱིར་སྒྲིག་ན་འདོད་ཨང་། ཐེངས་ཤིག་ལ་ངས་ཁ་ཌི་16རྟགས་ཅན་
ཞིག་གི་གདོང་ཁེབས་ཡར་བཀྱགས་པ་ཡིན། དཀོན་མཆོག་མཐུ་སྟོབས་ཅན་པོ། དེ་འདྲའི་
ཡིད་དུ་འོང་བའི་དངོས་པོ་ཞིག་མི་ཚེ་གང་པོར་མཐོང་མྱོང་མེད། དེ་ནི་ས་ལི་སོ་གྲོང་རྡལ་
ནས་རེད། ཁ་ཌི་16རྟགས་ཅན་དེ་ཟ་ཁང་ཞིག་གི་སྒོ་ཁར་བཞག་འདུག་པས། ངས་དེའི་
གདོང་ཁེབས་ཡར་བཀྱགས་པ་ཡིན། སྐབས་དེར་མི་ཞིག་ཡོང་ནས་ཁྱོད་ཀྱིས་ཅི་ཞིག་བྱེད་
བཞིན་ཡོད།'ཅེས་བཤད་པར། ངས་ལན་དུ། 'ལྟད་མོར་ལྟ་བཞིན་པ་ཙམ་ཡིན། འདི་ནི་ག་
འདྲའི་མཛེས་པ་ལ་ཨང་།'ཞེས་བཤད་པ་ཡིན། དེ་དུས་ཁོ་རང་དེ་གར་ལངས་ནས་བསྡད་
ཅིང་། ཁོས་ཕལ་ཆེར་གདོང་ཁེབས་འོག་ཏུ་བལྟས་མྱོང་ཙམ་ཡང་མེད་པ་འདྲ། ཁོ་རང་དེ་
གར་ལངས་ནས་བསྡད། ཁོ་ནི་རྩྭ་ཞྭ་གྱོན་པའི་ཕྱུག་པོ་ཞིག་རེད་ལ། ཁོས་ནང་སྟོད་ཁྲ་ཤུར་
ཅན་ཞིག་གྱོན་འདུག་ཅིང་། མིག་ལ་མིག་ཤེལ་ཞིག་གྱོན་འདུག ང་ཚོས་ཅི་ཡང་མི་བཤད་
པར་དེ་གར་ལྟད་མོར་བལྟས་ནས་བསྡད་པ་ཡིན། ཅུང་ཙམ་རྗེས་ནས་མི་དེས། 'ཁྱོད་ཀྱིས་
འདི་ཐེངས་ཤིག་སྐོར་འདོད་དམ།” ཟེར
ཧྥི་ལོའེ་ཌི་ཡིས་དངོས་གནས་ཨེ། ཞེས་བཤད།
"དངོས་གནས་ཡིན། 'ཁྱོད་ཀྱིས་འདི་ཐེངས་ཤིག་སྐོར་འདོད་དམ།'ཞེས་ཟེར། ཨུན། ལྟས་
ངན། ངས་རྫི་དོར་གྱོན་ཡོད་ལ། ཚང་མ་ཧ་ཅང་བཙོག་པོ་ཡིན། དེ་བས་ངས། 'ངས་འདི་
བཙོག་པོ་བཟོ་རྒྱུ་རེད།' ཅེས་བཤད་པར། ཁོས་ཡང་བསྐྱར། ·སྐྱོན་ཡོད་པ་མ་རེད། བསྐོར་
ནས་སོང་སྟེ་ཕར་ཕྱོགས་ཀྱི་ཁང་སྐོར་དེ་ལ་སྐོར་བ་ཞིག་བརྒྱབ་ནས་ཤོག' ཟེར། རེད་ཡ།
དེ་བས་ང་རང་སྟེང་དུ་བུད་ནས། རླངས་འཁོར་དེ་ཕར་ཕྱོགས་ཀྱི་ཁང་སྐོར་མཐའ་རུ་
སྐོར་བ་བརྒྱད་འཁོར་བ་ཡིན། ཨོ་དཀོན་མཆོག་མཐུ་སྟོབས་ཅན་པོ།
་་་ཧྥི་ལོའེ་ཌི་ཡིས་སྐྱིད་པོ་རེད་དམ།" ཞེས་དྲིས།
ཨལ་གྱིས་ཨོ་དཀོན་མཆོག་ཡེ་ཤུ།རླངས་འཁོར་དེ་མར་བཤིག་རྒྱུ་བྱུང་ན་ངས་ཅི་ཞིག་
སྟེར་དགོས་བྱུང་རུང་སྟེར་ཐུབ། ཅེས་བཤད།
ཧྥི་ལོའེ་ཌི་ཡིས་དཔུང་ལག་དལ་མོས་འགུལ་བཞིན་དབུགས་སྒོ་ཆེས་མཐའ་མ་དེའང་
གཞི་གདན་ལས་ཡར་བླངས་ནས་དེ་ལ་གཅིག་བལྟས་རྗེས་“འཁོར་རྙིང་ལ་ལོབ་ཏུ་ཆུག་
དང་དེས་དགའ། ཁྱོད་དང་ང་འདྲའི་ལག་ཏུ་ཁ་ཌི་16རྟགས་ཅན་ཞིག་ནམ་ཡང་ཡོང་
གི་མ་རེད ཅེས་བཤད་ཅིང་། དེ་ནས་ཁོས་སྐྱོར་རྟེན་དེ་རྐང་གདན་གྱི་སྟེང་དུ་མར་བཞག་
ནས། མེ་ཆའི་སྟེང་གི་འཚིག་རོ་རྣམས་གཟོང་ཞིག་གིས་འབྲད་འབྲད་བྱས། སྐབས་དེར་
མགོ་ན་ཞྭ་མོ་མེད་ཅིང་རྐང་པར་ལྷམ་མེད་པའི་བུད་མེད་རྒྱགས་རིལ་གཉིས་ཀྱིས་ཁོ་ཚོ་
བརྒྱུད་ནས་འོ་མ་ལྟ་བུའི་འཐུང་ཆུ་ཟོ་བ་གང་མཉམ་དུ་འཁུར་ནས་སོང་། ཆུ་ཟོའི་ལྗིད་
ཤུགས་དང་འགྲོགས་ནས་ཁོ་མོ་གཉིས་ཀྱིས་རྐང་པ་འཐེན་ཙམ་འཐེན་ཙམ་བྱེད་ལ། ཁོ་མོ་
གཉིས་ཀྱིས་མིག་གིས་ཐང་ལ་བལྟས་ནས་འགྲོ་བ་ལས་སུ་གཅིག་གིས་ཀྱང་མགོ་བོ་ཡར་ལ་
མ་བཀྱགས། ད་ལྟ་གུང་ཡོལ་ཉི་མ་དམའ་སར་འབབ་མགོ་བརྩམས་ཟིན།
ཨལ་གྱིས་ཁྱོད་རང་ཅི་ཞིག་ལའང་དགའ་མོས་མེད་པ་འདྲ། ཞེས་བཤད།
ཧྥི་ལོའེ་ཌི་ཡིས་གཟོང་གི་འབྲད་ཤུགས་ཇེ་ཆེར་བཏང་ནས་“ང་འདི་གར་སླེབས་ནས་
ཟླ་བ་དྲུག་ཕྱིན་སོང་། ང་རང་གིས་ལས་ཀ་འཚོལ་ཆེད་དུ་མངའ་སྡེ་ཧྲིལ་པོར་སྤར་ཉུལ་
བྱས་པ་ཡིན་ལ། ང་དང་ངའི་ཆུང་མ། ངའི་ཕྲུ་གུ་བཅས་ཀྱི་ཁ་ལ་བཟའ་རྒྱུའི་ཤ་རྡོག་
དང་ཞོག་ཁོག་གི་དོན་དུ་འབད་བརྩོན་ལྷོད་མེད་ཀྱིས་ལས་ཀ་ལས་པ་ཡིན། གོམ་ཁ་ལྷོད་
མེད་ཀྱིས་ཡར་མར་བརྒྱུགས་པ་ཡིན། ང་རང་ནི་རི་བོང་རྣ་རིང་བཞིན་དུ་ཡར་མར་ལ་
བརྒྱུགས་ཀྱང་། ད་དུང་ཡང་ཁྱིམ་མིའི་ཁ་སོས་ཀྱི་མི་འདུག ངས་སྡུག་རུས་ག་ཚོད་བྱས་
ནའང་བཟའ་བཏུང་གིས་འདང་བའི་ཉི་མ་ཞིག་འཆར་རྒྱུ་མི་འདུག དེ་བས། ད་ལྟ་ང་རང་
ཐང་ཆད་ཀྱི་འདུག ང་རང་གི་ངལ་དུབ་དེ་ནི་གཉིད་ཉལ་བ་ཙམ་གྱིས་སེལ་ཐུབ་པའི་ཚད་
དེ་ལས་ཡོངས་སུ་བརྒལ་ཟིན། དེ་བས། ད་ལྟ་དངོས་གནས་ཅི་ཞིག་བྱེད་དགོས་པ་མ་ཤེས་
པ་ཙམ་ཡིན།” ཞེས་བཤད།
ཨལ་གྱིས་"འདི་ཕྱོགས་སུ་ལས་ཀ་གཏན་འཇགས་ཤིག་འཚོལ་རྒྱུ་མི་འདུག་གམ། ཞེས་
དྲིས།
མི་འདུག འདི་ཕྱོགས་སུ་ལས་ཀ་གཏན་འཇགས་ཤིག་མི་འདུག” ཁོས་གཟོང་གིས་
མེ་ཆའི་སྟེང་གི་འཚིག་རོ་རྣམས་མར་དེད་ཅིང་། དེ་ནས་སྣུམ་ཀྲིག་ཀྲིག་གི་ལག་རས་ཤིག་
གིས་ལྕགས་འོད་བྲལ་བའི་ལྕགས་རིགས་དེ་ཕྱིས།
བཙའ་ཡིས་ཟོས་པའི་ཁེབས་མེད་རླངས་འཁོར་ཆུང་བ་ཞིག་སྒར་གྱི་ནང་དུ་ཚུར་
སླེབས་བྱུང་། རླངས་འཁོར་སྟེང་དུ་མི་བཞི་ཡོད་ཅིང་། ཁོ་ཚོའི་གདོང་མདོག་སྨུག་ལ་གདོང་
པར་འཛུམ་མདངས་བྲལ། རླངས་འཁོར་དེ་དལ་མོར་ཚུར་སྒར་ནང་དུ་ཡོང་། ཧྥི་ལོའེ་ཌི་
ཡིས་སྐད་ཤུགས་ཆེན་པོས་ºལག་བསོད་ག་འདྲ་རེད། ཅེས་དྲིས།
རླངས་འཁོར་བསྡད་དེ་ཁ་ལོ་བས་“ང་ཚོ་མ་སོང་ས་ཞིག་མེད། ལག་ཏུ་ཅི་ཡང་མ་
ཡོང་། རྫོང་འདིའི་ནང་དུ་ད་ལྟ་ལས་ཀ་ཅི་ཡང་ཡོད་ས་མ་རེད། དེ་བས་ད་ནི་གནས་སྤར་
རྒྱུ་ལས་ཐབས་གཞན་མི་འདུག” ཅེས་བཤད།
ཨལ་གྱིས་གནས་གང་དུ་སྤོར་རྒྱུ་ཡིན ཞེས་དྲིས།
གར་འགྲོ་གང་འདུག་དཀོན་མཆོག་ལ་ཐུག་ཡོད། ས་འདིར་ང་ཚོས་འཚོལ་རྒྱུ་ཡོད་ཚད་
བཙལ་ཟིན། ཁོས་འབྱེད་མཐུད་རྐང་གདན་ལྷོད་ནས་དལ་མོས་སྒར་ཁྲོད་ནས་མར་སོང་།
ཨལ་གྱིས་ཁོ་ཚོའི་རྗེས་སུ་བལྟས། གལ་སྲིད་མི་ཞིག་གཅིག་པུར་སོང་ན་བཟང་རྒྱུ་མ་
རེད་དམ། དེ་ལྟར་སོང་ན་གལ་སྲིད་ལས་ཀ་ཉུང་ཉུང་མ་གཏོགས་མེད་ན། ཉུང་ཉུང་དེ་ཁོ་
ལ་རག་རྒྱུ་རེད།
ཧྥི་ལོའེ་ཌི་ཡིས་ལག་གི་གཟོང་དེ་ཐང་ལ་བཞག་ནས་སྐྱོ་ལྷང་ལྷང་གི་འཛུམ་ཞིག་
བསྟན་ཏེ་དེ་ཁྱོད་ཀྱིས་མ་ཤེས་པ་རེད། ཡུལ་ལུང་ཁག་ཉུག་དགོས་ན་རླངས་སྣུམ་འཛད་
དགོས་ལ། རླངས་སྣུམ་གྷ་ལོན་རེ་ལ་སྒོར་ཟུར་གཅིག་དང་ཕྱེད་རེ་རེད། མི་བཞི་པོས་རླངས་
འཁོར་བཞི་བསྐོར་ནས་འགྲོ་མི་ཐུབ་པས། ཁོ་ཚོས་མི་རེ་རེས་སྒོར་ཟུར་རེ་བསྡུས་ནས་
རླངས་སྣུམ་ཉོ་ཡི་ཡོད། དེ་ཁྱོད་ཀྱིས་ཤེས་དགོས།” ཞེས་བཤད།
"ཨལ།"
ཨལ་གྱིས་ཁོའི་འགྲམ་དུ་གལ་ཆེ་མདོག་གིས་ལངས་འདུག་པའི་ཝིན་ཧྥིལད་ལ་བལྟས།
‘ཨལ། ཨ་མས་སྐྱོ་ལྡུར་སྐོལ་བཞིན་ཡོད་ལ། ཁྱོད་འཐུང་དུ་ཕྱིར་ཤོག་ཟེར།”
ཨལ་གྱིས་ལག་པ་གཉིས་ཀ་དོར་མའི་ངོས་སུ་ཕྱིས་ཤིང་། དེ་ནས་ཁོས་ཧྥི་ལོའེ་ཌི་ལ་¨ང་
ཚོས་དེ་རིང་ཟ་མ་ཟོས་མེད། ངས་ཟ་མ་ཟོས་ཚར་རྗེས་ཁྱོད་ལ་རོགས་བྱེད་དུ་ཡོང་།” ཞེས་
བཤད།
“ཁྱོད་རང་རོགས་རམ་བྱེད་པར་སྤྲོ་ན་རེད་མ་གཏོགས་མ་ཡོང་རུང་ཆོག་
"རོགས་བྱེད་ལོས་འདོད།" ཁོས་ཝིན་ཧྥིལད་ཀྱི་རྗེས་དེད་ནས་ཇོ་ཌི་ཚང་གི་སྒར་ཕྱོགས་
སུ་སོང་།
ཇོ་ཌི་ཚང་གི་སྒར་མཐའ་རུ་ད་ལྟ་འཚང་ཁ་བརྒྱབ་འདུག་ཅིང་། བྱིས་པ་རྒྱུས་མེད་
མང་པོ་ཞིག་སྐྱོ་ལྡུར་གྱི་སླ་ངའི་ཐག་ཉེ་རུ་བཅར་འདུག ཁོ་ཚོ་ཐག་ཉེར་བཅར་དྲགས་པའི་
རྐྱེན་གྱིས། ཨ་མ་ཕར་འགུལ་ཚུར་འགུལ་བྱེད་སྐབས། ཁོ་མོའི་གྲུ་མོ་ཁོ་ཚོར་བརྡར་ནས་
འགྲོ་ཡི་འདུག ཁོམ་དང་ཨ་ཁུ་ཇོན་གཉིས་ཀ་ཁོ་མོའི་འགྲམ་དུ་ལངས་ནས་འདུག
ཨ་མས་ཅི་བྱ་གཏོལ་མེད་ངང་ནས་“ངས་དངོས་གནས་ཅི་ཞིག་བྱེད་དགོས་ཧ་མི་གོ།
ངས་རང་ཉིད་ཀྱི་བཟའ་མི་ཚོ་གསོ་དགོས་པས། འདིར་འདུས་པའི་ཕྲུ་གུ་འདི་ཚོ་ཅི་བྱེད་
དམ།" ཞེས་བཤད་པར། བྱིས་པ་ཚོ་དྲང་མོར་ལངས་ནས་ཁོ་མོའི་གདོང་མདངས་འཚོས།
ཁོ་ཚོའི་གདོང་མདངས་ནི་ཇི་འདྲའི་སྟོང་ལྷང་ལྷང་དང་དེ་འདྲའི་གཟབ་ནན་ཞིག་རེད་
ཨང་། ཁོ་ཚོའི་མིག་ཟུང་རྣམས་འཕྲུལ་ཆས་དང་འདྲ་བར། སླ་ང་དང་ཨ་མའི་ལག་ཏུ་
བཟུང་བའི་ཀྲིན་སྡེར་གྱི་བར་ནས་ཕར་སྐྱོད་ཚུར་སྐྱོད་བྱེད། ཁོ་ཚོའི་མིག་ཟུང་གིས་ཁེམ་བུ་
དེ་སླ་ངའི་ནང་ནས་སྡེར་མའི་ཕྱོགས་སུ་འཁུར་སྐབས་དེའི་རྗེས་འདེད་བྱེད་ཅིང་། རླངས་
པ་ཐོལ་ཐོལ་གྱི་སྡེར་མ་དེ་ཨ་ཁུ་ཇོན་གྱི་ལག་ཏུ་འཇོག་སྐབས། ཁོ་ཚོའི་མིག་ཟུང་གིས་ཅིག་
ཅར་དུ་དེའི་རྗེས་དེད། ཨ་ཁུ་ཇོན་གྱིས་བཟའ་ཁེམ་དེ་སྐྱོ་ལྡུར་གྱི་ནང་དུ་སྙུན་པའི་སྐབས་
སུ། བསྟར་བར་བཤར་བའི་མིག་འབྲས་ཚོས་དེའི་རྗེས་འདེད་ལ། ཞོག་ཁོག་རྡོག་རྡོག་ཅིག་
ཨ་ཁུ་ཇོན་གྱི་ཁ་ནང་དུ་སོང་བ་ན། བསྟར་བར་བཤར་བའི་མིག་འབྲས་དེ་ཚོས་ཨ་ཁུ་ཇོན་
གྱི་གདོང་པར་བལྟས་ནས། ཁོས་རྣམ་འགྱུར་ཅི་འདྲ་སྟོན་པར་སྒུག དེ་ཞིམ་པོ་ཨེ་ཡིན་ནམ།
ཁོ་དེ་ལ་དགའ་ཡི་རེད་དམ།
སྐབས་དེར། ཨ་ཁུ་ཇོན་གྱིས་ད་གཟོད་ཐེངས་དང་པོར་ལྟད་མོ་པ་འདི་ཚོ་མཐོང་བ་འདྲ།
ཁོས་ཞོག་ཁོག་དལ་ལྡད་བྱེད་བཞིན་ཋོམ་ལ་ཁ་འཁོར་ནས་"འདི་འཁྱེར་ཞིག ང་ལྟོགས་ཀྱི་
མི་འདུག” ཅེས་བཤད།
ཋོམ་གྱིས་“ཁྱོད་ཀྱིས་དེ་རིང་ཟ་མ་ཟོས་མེད་ཨ།” ཞེས་བཤད།
"དེ་ངས་ཤེས། འོན་ཀྱང་། ངའི་གྲོད་ཁོག་ན་ཡི་འདུག ང་ལྟོགས་ཀྱི་མི་འདུག་
ཁོམ་གྱིས་སྐད་མགོ་དམའ་མོས་ཁྱོད་ཀྱིས་སྡེར་མ་འཁྱེར་ནས་ནང་དུ་སོང་སྟེ་ཟོ།” ཞེས་
བཤད།
ཇོན་གྱིས་ཨུ་ཚུགས་དང་བཅས་“ང་ལྟོགས་ཀྱི་མི་འདུག ང་གུར་ནང་དུ་སོང་རུང་ཁོ་
ཚོ་མཐོང་ཐུབ་ཀྱི་རེད།" ཅེས་བཤད།
ཥོམ་བྱིས་པ་ཚོ་ལ་ཁ་འཁོར་ནས་ཁྱོད་ཚོ་ཕར་སོང་། ཡ། ད་ཕར་སོང་ཞིག ཅེས་
བཤད་པར། བསྟར་བར་བཤར་བའི་མིག་འབྲས་ཚོ་སླ་ང་དང་བྲལ་ནས། མིག་འབྲས་
དེ་དག་སོ་སོའི་གདོང་པ་རུ་ཕྱིར་སོང་ནས་བསམ་བློ་གཏོང་བཞིན་ངལ་གསོས། ད་ཕར་
རྒྱུགས་ཤིག ཁྱོད་ཚོ་འདིར་བསྡད་པས་ཕན་པ་ཅི་ཡང་མེད། འདིར་ཁྱོད་ཚོར་འདང་བ་
ཞིག་མེད
ཨ་མས་སྐྱོ་ལྡུར་རྣམས་ཁེམ་བུ་རེ་རེ་བཞིན་ཀྲིན་སྡེར་ནང་དུ་བླུགས་ཤིང་། སྡེར་མ་རེ་
རེའི་ནང་དུ་སྐྱོ་ལྡུར་ཅུང་ཙམ་རེ་བླུགས་རྗེས་སྡེར་མ་ཐང་ལ་བཞག དེ་ནས་ཁོ་མོས་ངས་
ཁོ་ཚོ་འདི་ལྟར་ཕར་མངགས་ཐུབ་ཀྱི་མི་འདུག ངས་ཅི་བྱེད་དགོས་མི་ཤེས། རང་ཉིད་ཀྱི་
སྡེར་མ་འཁྱེར་ནས་ནང་དུ་སོང་། ལྷག་མ་རེ་ཡོད་ན་ངས་ཁོ་ཚོར་འཐུང་དུ་འཇུག་རྒྱུ་
ཡིན། ཡ་འདི། སྡེར་མ་འདི་རོ་སི་ཤ་རོན་ལ་ཁྱེར་སོང་།” ཞེས་བཤད་ཅིང་། དེ་ནས་ཁོ་མོས་
བྱིས་པ་ཚོ་ལ་འཛུམ་སྟོན་བཞིན་"ཉོན་དང་། ཁྱོད་ཚོ་སོང་ནས་སོ་སོ་ལ་ཤིང་ཐུར་ལེབ་མོ་རེ་
ཁྱེར་ཤོག་དང་། ཅི་ཞིག་ལྷག་ཡོད་ན་ཁྱོད་ཚོར་བགོ་བཤའ་རྒྱག་རྒྱུ་བྱ། འོན་ཀྱང་། འཁྲུག་
འཛིང་མ་བྱེད་ཨ།" ཞེས་བཤད་པར། བྱིས་ཚོགས་འདི་ཧ་ཅང་མགྱོགས་ཤིང་ཁུ་སིམ་པོའི་
སྒོ་ནས་རང་རང་སར་བརྒྱུགས། བྱིས་པ་འགའ་རེ་ཤིང་ཐུར་འཚོལ་དུ་བརྒྱུགས་སོང་ལ།
ལ་ལ་སོ་སོའི་རས་གུར་དུ་ཕྱིར་བརྒྱུགས་ནས་ཁེམ་བུ་ཁྱེར་ནས་སླེབས། ཨ་མས་བཟའ་
མིའི་སྡེར་མའི་ནང་དུ་བླུགས་མ་ཚར་གོང་ནས། བྱིས་པ་ཚོ་སྤྱང་ལྟོགས་དང་འདྲ་བར་ཁུ་
སིམ་པོས་ཕྱིར་སླེབས་ཟིན། ཨ་མས་མགོ་བོ་འཕྲེད་དུ་གཡུག་བཞིན་”ད་ཅི་ཞིག་བྱེད་དགོས་
མི་ཤེས། ངས་ཁྱིམ་མིའི་ཟས་སྐལ་འཕྲོག་ན་མི་འགྲིག ངས་ཁོ་ཚོའི་ཁ་གསོ་དགོས།” ཞེས་
བཤད་ཅིང་། དེ་ནས་ངར་སྐད་ཀྱིས་རུ་ཐེ། ཝིན་ཧྥིལད། ཨལ། སོ་སོའི་སྡེར་མ་ཁྱེར་ནས་
གུར་ནང་དུ་སོང་། མགྱོགས་པོ།" ཞེས་བཤད་ཅིང་། དེ་ནས་ཁོ་མོས་དགོངས་སེལ་ཞུ་བའི་
མིག་མདངས་ཀྱིས་དེ་གར་སྒུག་ནས་བསྡད་ཡོད་པའི་བྱིས་པ་ཚོར་བལྟས་ནས། ཞི་དུལ་
གྱི་སྒོ་ནས་འདིར་བཟའ་རྒྱུ་འདང་བ་ཞིག་མི་འདུག ངས་སླ་ང་འདི་འདི་གར་འཇོག་གི་
ཡིན་ལ། དེ་ནས་ཁྱོད་ཚོས་བྲོ་བ་རེ་མྱོངས། འོན་ཀྱང་། དེས་ཁྱོད་ཚོར་ཕན་ཅི་ཡང་མི་
ཐོགས ཞེས་བཤད་ཅིང་། ཁོ་མོའི་སྐད་ངག་ལ་འདར་ཆ་བབས་ནས་“ང་ལ་ཡང་ཐབས་
ཤེས་མི་འདུག་ལ། ཁྱོད་ཚོར་འདི་མ་སྤྲད་ནའང་མི་འགྲིག" ཅེས་བཤད། དེ་ནས་ཁོ་མོས་
སླ་ང་ཡར་བཀྱགས་ནས་ས་ངོས་སུ་བཞག་ནས་ད་དུང་ཅུང་སྒུག ཁ་འཚིག་གི་རེད།" ཅེས་
བཤད་རྗེས། མགྱོགས་པོར་གུར་ནང་དུ་འཛུལ་ནས་ཕྱིའི་ལྟད་མོ་འདི་ལས་བྱོལ་ཐབས་
བྱས། ཁོ་མོའི་བཟའ་མི་ཚང་མས་རང་རང་གི་སྡེར་མ་བཟུང་ནས་ས་སྟེང་དུ་བསྡད་འདུག་
ཅིང་། ཁོ་ཚོས་རས་གུར་གྱི་ཕྱི་ལོགས་ནས་གྲག་ཡོང་བའི་སྒྲ་སྟེ། བྱིས་པ་ཚོས་ཁོ་ཚོའི་ཤིང་
ཐུར་དང་ཁོ་ཚོའི་ཁེམ་བུ། ཁོ་ཚོའི་བཙའ་ཡིས་ཟོས་པའི་ཀྲིན་ཕོར་བཅས་ཁྱེར་ཡོང་ནས།
སླ་ངའི་ནང་དུ་འཛུལ་གྲབས་འཛུལ་གྲབས་བྱེད་བཞིན་པའི་སྒྲ་དེ་ཐོས་ཐུབ། ཁོ་ཚོས་
གླེང་མོལ་མི་བྱེད་ལ་འཁྲུག་འཛིང་ཡང་མི་བྱེད་ཅིང་། ཁ་རྩོད་ཀྱང་མི་རྒྱག འོན་ཀྱང་། ཁོ་
ཚོ་ཚང་མར་ཁུ་སིམ་པའི་འདུན་པ་རྒོད་ཅིང་། མི་མངོན་པའི་གཏུམ་དྲག་ལྡན། ཨ་མས་
ཁོ་ཚོར་སྒལ་བ་བསྟན་ནས་ཁོ་ཚོ་མི་མཐོང་ཐབས་བྱས་ནས་“ངས་རྗེས་ཕྱོགས་འདི་ལྟར་
བྱེད་མི་རུང་། ང་ཚོས་ངེས་པར་དུ་གཅིག་པུར་བཟའ་དགོས།” ཞེས་བཤད། ཅུང་ཙམ་མ་
འགོར་བར་སླ་ངའི་ངོས་འབྲད་པའི་སྒྲ་ཞིག་གྲག་བྱུང་ལ། དེ་ནས་བྱིས་ཚོགས་ཀྱི་རི་ཕྲན་
འདི་འཐོར་ཞིག་ཏུ་སོང་ནས། བྱིས་པ་ཚོ་རང་རང་སར་ཕྱིར་བརྒྱུགས་པས། ད་ལྟ་སླ་ང་
སྟོང་པ་དེ་ཁོ་ན་ཤུལ་དུ་ལྷག་ནས་གདའ། སྐབས་དེར་ཨ་མས་བཟའ་མི་ཚོའི་སྡེར་མ་སྟོང་
པ་ཁག་ལ་མིག་གིས་བལྟས།“ཁྱོད་ཚོ་ཚང་མ་རྒྱགས་གྲབས་ཀྱང་བྱས་མ་སོང་ཨ།
ཨ་ཕ་ཡར་ལངས་ནས། ཨ་མའི་དྲི་བར་ལན་ཡང་མ་བཏབ་པར་རས་གུར་དང་བྲལ།
ཆོས་དཔོན་གྱིས་ཁེར་དགོད་ཅིག་བྱས་རྗེས། ལག་ཟུང་ལྟག་རྒྱབ་ཏུ་བསྣོལ་ནས་གན་རྐྱལ་
དུ་ལོག ཨལ་ཡང་ཡར་ལངས། “ང་སོང་ནས་མི་དེ་ལ་རླངས་འཁོར་ཞིག་གསོ་བྱེད་རོགས་
བྱ་དགོས
ཨ་མས་སྡེར་མ་རྣམས་ཕྱོགས་གཅིག་ཏུ་རུབ་རུབ་བྱས་རྗེས་ཕྱི་ལོགས་སུ་བཀྲུ་རྒྱུ་ཁྱེར་
ནས་“རུ་ཐེ། ཝིན་ཧྥིལད། ང་ལ་མགྱོགས་པོར་ཆུ་ཆུ་ཟོ་གང་ཁྱེར་ཤོག་དང་།" ཞེས་བཤད་
པ་དང་། དེ་ནས་ཁོ་མོས་ཁོ་གཉིས་ཀྱི་ལག་ཏུ་ཆུ་ཟེའུ་བཞག་པས། ཁོ་གཉིས་དལ་མོས་
ཕར་ཕྱོགས་ཀྱི་རྒྱུག་ཆུའི་ཕྱོགས་སུ་སོང་།
གཟུགས་བོངས་ཆེ་བའི་བུད་མེད་ཅིག་ཚུར་ཁོ་ཚོའི་ཕྱོགས་སུ་ཡོང་། ཁོ་མོའི་གྱོན་གོས་
ཐལ་རྡུལ་གྱིས་ཚོས་ཤིང་། སྟེང་དུ་རླངས་འཁོར་གྱི་སྣུམ་གྱིས་ནག་ཐིག་ཀོར་ཀོར་མང་པོ་
ཕབ་འདུག ཁོ་མོས་སྤོབས་པའི་སྒོ་ནས་མ་ནེ་མཐོན་པོར་བཏེགས།
ཁོ་མོ་ཅུང་ཉེ་སར་སླེབས་རྗེས་དེ་གར་དྲང་མོར་ལངས་ནས་ཨ་མ་ལ་ཅུང་སྡང་མིག་
གིས་བལྟས། མཐའ་མར་ཁོ་མོ་ཚུར་ཡོང་ནས་"ཉིན་གུང་བདེ་ལེགས།" ཞེས་གྲང་ཤུར་ཤུར་
གྱིས་བཤད།
ཨ་མས་"ཉིན་གུང་བདེ་ལེགས།” ཞེས་བཤད་རྗེས། ཁོ་མོ་པུས་བཙུགས་ལས་ཡར་ལངས་
ནས་སྒམ་ཞིག་ཕར་བསྣུར། “སར་འདུག་རྒྱུ་ཡིན་ནམ།
བུད་མེད་དེ་ཉེ་སར་ཚུར་སླེབས། "མིན། ང་འདུག་རྒྱུ་མིན།"
ཨ་མས་དྲི་བ་འདྲི་བའི་རྣམ་པས་ཁོ་མོའི་གདོང་པར་བལྟས། འོ་ན། ཁྱོད་ལ་རོགས་
རམ་ཅི་ཞིག་བྱེད་དགོས།
བུད་མེད་དེས་ལག་ཟུང་དཔྱི་མགོའི་སྟེང་དུ་བཞག ཁྱོད་ཀྱིས་རང་ཉིད་ཀྱི་ཕྲུ་གུར་
བདག་བྱས་ནས། ངའི་ཕྲུ་གུར་བྱུས་མེད་བྱུས་གཏོགས་མ་བྱས་ན། དེ་ལས་རོགས་རམ་
གཞན་བྱེད་མི་དགོས།
ཨ་མའི་མིག་ཟུང་ཇེ་ཆེར་བགྲད་ནས་“ངས་ཅི་ཡང་བྱས་མེད་ཨ།” ཞེས་ཤོད་མགོ་
བརྩམས།
བུད་མེད་དེས་ཚུར་གཤེ་གཤེ་བཏང་། ངའི་ཕྲུ་གུ་ཁྱིམ་དུ་སླེབས་དུས་སྐྱོ་ལྡུར་གྱི་དྲི་མ་
ཞིག་འཐུལ་གྱི་འདུག དེ་ཁྱོད་ཀྱིས་སྤྲད་པ་རེད། ཁོས་དེ་ལྟར་ཟེར། ཁྱོད་ཀྱིས་སྐྱོ་ལྡུར་ཡོད་
པར་འུད་ཤོབ་དང་ཡོད་ངོམ་དེ་འདྲ་མ་བྱས་ན་མི་ཆོག་གམ། དེ་ལྟར་བྱས་མ་ཡོང་ཨ། ཁྱོད་
ཀྱིས་དེ་ལྟར་མ་བྱས་རུང་ང་ལ་དཀའ་ངལ་མང་ཐག་ཆོད་ཡོད། ཁོ་རང་ནང་དུ་ཡོང་ནས།
ངེད་ཚང་ལ་སྐྱོ་ལྡུར་དེ་འདྲ་མེད་དོན་ཅི་རེད།' ཅེས་ཟེར ཁོ་མོའི་སྐད་ངག་ལ་ཁོང་ཁྲོའི་
འདར་ཆ་བབས།
ཨ་མ་ཁོ་མོའི་ཉེ་སར་བཅར་ནས་སར་སྡོད་དང་། སར་སྡོད་དང་ཁ་བརྡ་ཅུང་ཟད་
བྱེད ཅེས་བཤད།
"མིན། ང་སར་འདུག་རྒྱུ་མིན། ངས་རང་ཉིད་ཀྱི་ཁྱིམ་མི་ཚོ་གསོ་ཐབས་བྱེད་བཞིན་པའི་
སྐབས་སུ། ཁྱོད་ཀྱིས་རང་ཉིད་ཀྱི་སྐྱོ་ལྡུར་ཁྱེར་ནས་སླེབས།
ཨ་མས་སར་སྡོད་དང་། ངས་ད་ལྟ་བསྐོལ་བ་འདི་ནི་ང་ཚོར་ལས་ཀ་མ་རྙེད་བར་དུ་
འཐུང་ཐུབ་པའི་སྐྱོ་ལྡུར་སླ་ང་ཆེས་མཐའ་མ་དེ་ཡིན། གལ་སྲིད་ཁྱོད་ཀྱིས་སྐྱོ་ལྡུར་སྐོལ་
བཞིན་པའི་སྐབས་སུ། བྱིས་པ་སྐོར་ཞིག་ཁྱོད་ཀྱི་མཐའ་རུ་འདུས་ནས་བསྡད་ན། ཁྱོད་ཀྱིས་
ཅི་ཞིག་བྱེད་སྲིད། ང་ཚོ་རང་ཉིད་ལའང་སྐྱོ་ལྡུར་འདང་ངེས་ཤིག་མེད། འོན་ཀྱང་། ང་ཚོས་
མིག་གིས་བལྟས་བལྟས་རིག་རིག་ལ་ཁོ་ཚོའི་སྐལ་བ་གཅོད་མ་ཐུབ།" ཅེས་བཤད།
བུད་མེད་དེའི་ལག་པ་དཔྱི་མགོ་ནས་མར་ལྷུང་། ཡུད་ཙམ་ལ་ཁོ་མོའི་དྲི་བས་གང་བའི་
མིག་ཟུང་གིས་ཨ་མ་ལ་བལྟས་ཤིང་། དེ་ནས་ཁ་ཕྱིར་འཁོར་ནས་ཕར་ཕྱོགས་སུ་ཕྱིན་སོང་
ལ། རང་ཉིད་ཀྱི་རས་གུར་ནང་དུ་ཕྱིར་འཛུལ་ནས་སྒོ་ཕྱར་མར་ཕབ། ཨ་མས་ཁོ་མོའི་རྗེས་
སུ་ཡུད་ཙམ་ལ་ཅེར་གྱིས་བལྟས་རྗེས། སྡེར་མའི་ཕུང་གསོག་གི་འགྲམ་དུ་པུས་བཙུགས་
ཀྱིས་ཕྱིར་བསྡད།
ཨལ་བྲེལ་འཚུབ་ཀྱིས་ཚུར་བརྒྱུགས་ཡོང་ནས་“ཋོམ། ཨ་མ། ཁོམ་ནང་དུ་འདུག་གམ།
ཞེས་བཤད།
ཁཱོམ་གྱིས་རས་གུར་ལས་མགོ་བོ་ཕྱིར་བསྲིངས། ཁྱོད་ལ་ཅི་དགོས
ཨལ་གྱིས་དགའ་ཚོར་དང་བཅས་ངའི་རྗེས་སུ་ཤོག་དང་། ཞེས་བཤད།
ཁོ་གཉིས་མཉམ་དུ་ཕར་ཕྱོགས་སུ་སོང་ཞིང་། ཋོམ་གྱིས་ཁྱོད་ལ་ཅི་ཞིག་བྱུང་སོང་
ཞེས་དྲིས།
"མགྱོགས་པོར་ཤེས་རྒྱུ་རེད། ཅུང་ཙམ་སྒུག་ཨ། ཁོས་ཁྲོམ་ཕར་ཕྱོགས་སུ་མར་བཤིག་
ཟིན་པའི་རླངས་འཁོར་དེའི་རྩར་ཁྲིད་ནས་“འདི་ཧྥི་ལོའེ་ཌི་ནོལ་སི་རེད།” ཅེས་བཤད།
" རེད། ངེད་གཉིས་ཁ་བརྡ་བྱས་ཟིན། ཁྱོད་བདེ་མོ།
ཧྥི་ལོའེ་ཌི་ཡིས་ད་འདི་ཅུང་ཚུགས་ཀ་དོད་ཡོང་གི་འདུག ཅེས་བཤད།
ཁྲོམ་གྱིས་མཛུབ་མོས་མེ་ཆའི་རྩེ་མོར་བྲད། ་ཡ། ཨལ། ཡང་ཁྱོད་ཀྱི་ཁོག་ལ་འབུ་ཅི་
ཞིག་འཛུལ་འདུག
ཧྥི་ལོའེ་ཌི་ཡིས་ང་ལ་ལབ་སོང་། ཁོ་ལ་ཤོད་དང་། ཧྥི་ལོའེ་ཌི།
ཧྥི་ལོའེ་ཌི་ཡིས་‘གཅིག་བྱས་ན་ངས་བཤད་མི་རུང་ཡང་སྲིད། འོན་ཀྱང་། རེད་ཡ། ངས་
ཁྱོད་ལ་བཤད། མི་ཞིག་འདི་ཕྱོགས་སུ་སླེབས་སོང་ལ། ཁོས་ཟེར་ན་བྱང་ཕྱོགས་སུ་ལས་ཀ་
འདུག་ཟེར ཞེས་བཤད།
"བྱང་ཕྱོགས་སུ་ཨེ།
“རེད། ཡུལ་དེའི་མིང་ལ་སན་ཋ་ཁི་ལ་ར་ལུང་གཤོངས་ཟེར། བྱང་ཕྱོགས་ཀྱི་སྣེ་
མཚམས་སུ་ཡོད་པ་རེད།
"རེད་དམ། ལས་ཀ་གང་གི་རིགས་རེད།
"ཤིང་འབྲས་པ་ལམ་དང་ཁམ་བུ་འཐོག་རྒྱུ། ད་རུང་ཤིང་འབྲས་ཀྲིན་འཇུག་བྱ་རྒྱུ་
སོགས་རེད། ལས་ཀ་མགོ་འཛུགས་གྲབས་འདུག་ཟེར།”
ཁཱོམ་གྱིས་“ཐག་རིང་ཐུང་ག་འདྲ་རེད།" ཅེས་དྲིས།
། དཀོན་མཆོག དེ་སུས་ཤེས། ཕལ་ཆེར་ལེ་དབར་ཉིས་བརྒྱ་འདྲ་ཡོད་རྒྱུ་རེད་ཨ།
ཁཱོམ་གྱིས་དེ་ཧ་ཅང་ཐག་རིང་པོ་རེད་ཨ། ང་ཚོ་དེ་གར་འབྱོར་དུས་ལས་ཀ་ད་དུང་ཡོད་
པ་ཇི་ལྟར་ཁག་ཐེག་བྱེད་ཐུབ། ཅེས་བཤད།
ཧྥི་ལོའེ་ཌི་ཡིས་ཨུན། དེ་ང་ཚོས་མི་ཤེས། འོན་ཀྱང་། འདི་གར་ལས་ཀ་ཅི་ཡང་མེད་
པ་ནི་ཐག་ཆོད་རེད། མི་དེར་ཁོའི་སྤུན་ཟླས་བསྐུར་བའི་འཕྲིན་ཡིག་ཅིག་འབྱོར་འདུག་ལ།
ཁོ་རང་ལམ་ལ་བུད་ཟིན། ཁོས་སུ་གཅིག་ལའང་མ་བཤད་མ་གཏོགས་མི་མང་དྲགས་འགྲོ་
ཟེར། ང་ཚོ་དོ་ནུབ་ལམ་ལ་འབུད་དགོས། དེ་གར་སྔོན་ལ་སོང་ནས་ལས་ཀ་ལོན་ཐབས་
བྱེད་དགོས།" ཞེས་བཤད།
ཁྲོམ་གྱིས་ཁོ་ལ་ཞིབ་ལྟ་ཞིག་བྱས། ¯ང་ཚོ་ཅིའི་ཕྱིར་ལྐོག་ལྐོག་སུད་སུད་ཀྱིས་འགྲོ་དགོས་
པ་ཡིན།
"ཨུན། མི་ཚང་མ་དེ་ཕྱོགས་སུ་འཚང་ཁ་བརྒྱབ་ན། དེ་ནས་སུ་གཅིག་ལའང་ལས་ཀ་
རག་གི་མ་རེད།
ཁོམ་གྱིས་"དེ་ལམ་ཐག་ཧ་ཅང་རིང་པོ་རེད་ཨ།” ཞེས་བཤད།
ཧྥི་ལོའེ་ཌི་ཅུང་བློ་ཕམ་སྐྱེས་པ་འདྲ། "ངས་ཁྱོད་ཚོར་བརྡ་བཏང་བ་ཡིན། འགྲོ་མི་འགྲོ་
ཁྱོད་ཚོ་རང་ཉིད་ཀྱིས་ཐག་གིས་ཆོད། ཁྱོད་ཀྱི་སྤུན་ཆུང་འདིས་ང་ལ་རོགས་རམ་བྱས་སོང་
བས། ངས་ཁྱོད་ཚོར་གསང་བ་འདི་བཤད་པ་ཡིན།
" འདི་ཕྱོགས་སུ་ལས་ཀ་མེད་པ་ཏན་ཏན་རེད་དམ།
ལྟོས་དང་། ངས་འདས་པའི་གཟའ་འཁོར་གསུམ་གྱི་རིང་ལ། ཡུལ་འདིའི་རི་ལུང་ཐང་
གསུམ་བལ་ཤད་ཀྱིས་བལ་ཤད་ཤད་ཅིག་བྱས་པ་ཡིན་མོད། ང་ལ་ལས་ཀ་གཅིག་ཀྱང་རྙེད་
མ་སོང་། ལས་ཀ་ཟེར་ན་ལག་པ་ཐུག་ས་ཙམ་ཡང་མ་རྙེད། གལ་སྲིད་ཁྱོད་ཀྱིས་འདི་གར་
ལས་ཀ་ཨེ་རྙེད་བལྟས་ནས། རླངས་སྣུམ་འཕྲོ་བརླག་ཏུ་གཏོང་འདོད་ན། དེ་ཁྱོད་རང་གི་
འདོད་པ་རེད། ངས་ཁྱོད་ལ་ཞུ་བ་བྱེད་ཀྱི་མེད། ང་ལ་མཚོན་ན། འགྲོ་མཁན་ག་ཙམ་མང་
ན་གོ་སྐབས་དེ་ཙམ་ཉུང་བ་ཆོས་ཉིད་རེད།"
ཁཱོམ་གྱིས་ངས་ཀྱང་བསམ་གཟས་ནས་སྙད་བརྐོ་བསམ་པ་མིན། འགྲོ་སའི་ལམ་ཐག་
དེ་འདྲའི་རིང་ལ། དེའི་སྟེང་དུ། ང་ཚོས་འདི་ནས་ལས་ཀ་རེ་བཙལ་ནས། ཁང་པ་ཞིག་གླ་
ཐུབ་རྒྱུའི་རེ་བ་བརྒྱབ་ཡོད།” ཅེས་བཤད།
ཧྥི་ལོའེ་ཌི་ཡིས་ངང་རྒྱུད་རིང་བའི་རྣམ་པས་“ཁྱོད་ཚོ་འདི་གར་འབྱོར་མ་ཐག་པ་ཡིན་
པ་ངས་ཤེས། འདི་ཕྱོགས་སུ་སླེབས་དུས་ཁྱོད་ཀྱིས་ངེས་པར་དུ་ཤེས་དགོས་པའི་དོན་དག་
འགའ་རེ་ཡོད། གལ་སྲིད་ཁྱོད་ཀྱིས་ང་ལ་བཤད་དུ་འཇུག་རྒྱུ་ཡིན་ན། དེས་ཁྱོད་རང་
དཀའ་ངལ་མང་པོ་ཞིག་ལས་བྱོལ་བར་ཕན་ཐོགས་ངེས། གལ་སྲིད་ཁྱོད་ཀྱིས་ང་ལ་བཤད་
དུ་འཇུག་རྒྱུ་མིན་ན། དེ་ནས་ཁྱོད་ཀྱིས་དཀའ་ངལ་རེ་དང་ཉམས་མྱོང་རེ་བརྗེས་ནས་ཡོང་
དགོས། འདི་གར་གཞིས་ཆགས་ནས་འདུག་དོན་གྱི་ལས་ཀ་མེད་པར། འདི་གར་གཞི་
བཟུང་ནས་བསྡད་དེ་ཅི་བྱ། ཁྱོད་ཀྱི་གྲོད་ཁོག་གིས་ཁྱོད་རང་ལ་གཞིས་ཆགས་ནས་འདུག་
ཏུ་འཇུག་གི་མ་རེད། དེ་སྐད་ཆ་དྲང་མོ་ཡིན།
ཁྲོམ་གྱིས་འཚེར་སྣང་དང་བཅས་"ཐོག་མར་འདི་ཕྱོགས་སུ་ལས་ཀ་ལས་རྒྱུ་རེ་རྙེད་ན་
ཨང་བསམ་ཡོད ཅེས་བཤད།
རླངས་འཁོར་ཆུང་བ་ཞིག་ཞག་སྒར་བརྒྱུད་ནས་ཚུར་སླེབས་ཏེ་འགྲམ་གྱི་རས་གུར་
དེའི་སྔུན་དུ་བསྡད། ལས་གོས་དང་ནང་སྟོད་སྔོན་པོ་གྱོན་པའི་སྐྱེས་པ་ཞིག་རླངས་འཁོར་
ལས་བབས། ཧྥི་ལོའེ་ཌི་ཡིས་སྐད་ཤུགས་ཆེ་ཙམ་གྱིས་"ལག་བསོད་འདུག་གམ།" ཞེས་དྲིས།
" ལུང་པ་འདིའི་ནང་དུ་ལས་ཀ་ཟེར་ན་སེན་མགོ་ཙམ་ཡང་མི་འདུག སྲིང་བལ་འཐོག་
པ་སླེབས་པའི་བར་དུ་ཅི་ཡང་ཡོད་ས་མ་རེད། དེ་ནས་ཁོ་རང་རས་གུར་རྙིང་ཧྲུལ་དེའི་
ནང་དུ་འཛུལ་སོང་།
ཧྥི་ལོའེ་ཌི་ཡིས་གོ་བྱུང་ངམ།” ཞེས་བཤད།
"རེད། གོ་བྱུང་། འོན་ཀྱང་། ལེ་དབར་ཉིས་བརྒྱར་འགྲོ་དགོས་ན། དཀོན་མཆོག་ཡེ་ཤུ།
"ས་གཅིག་ནས་ཡུན་རིང་ཞིག་ལ་གཞིས་ཆགས་རྒྱུའི་སྟོང་བསམ་དེ་མ་འཆང་རོགས།
གང་ལྟར་ཅི་བྱེད་བསམ་བློ་བཏང་ནས་ཐག་གིས་བཅད་ན་དགའ།”
ཨལ་གྱིས་“ང་ཚོ་སོང་ན་དགའ་རྒྱུ་རེད།" ཅེས་བཤད།
ཁཱོམ་གྱིས་"འདི་ཕྱོགས་སུ་ག་དུས་ལས་ཀ་ཡོད་པར་འགྱུར་རྒྱུ་རེད།” ཅེས་དྲིས།
" ཨུན། ཕལ་ཆེར་ཟླ་བ་གཅིག་ཙམ་རྗེས་སུ་སྲིང་བལ་སྡུད་མགོ་རྩོམ་རྒྱུ་རེད། ཁྱོད་ལ་
སྒོར་མོ་མོད་པོ་ཞིག་ཡོད་ན། ད་གཟོད་སྲིང་བལ་ལ་སྒུག་ནས་འདུག་ཐུབ།
ཁོམ་གྱིས་ཨ་མ་འགྲོ་འདོད་ཡོད་རྒྱུ་མ་རེད། ཁོ་མོ་དངོས་གནས་ཐང་ཆད་ཡོད། ཅེས་
བཤད།
ཧྥི་ལོའེ་ཌི་ཡིས་ཕྲག་པ་སྤྲུག་ཙམ་བྱས། ‘ངས་ཁྱོད་ཚོ་བྱང་ཕྱོགས་སུ་བཙན་པོས་འཁྲིད་
འདོད་པ་མིན། གང་ལྟར་ཅི་བྱེད་ཁྱོད་ཚོས་ཐག་གིས་ཆོད། ངས་རང་ཉིད་ཀྱིས་ཅི་ཞིག་གོ་བ་
དེ་ཁྱོད་ལ་བཤད་པ་ཡིན།" ཁོས་སྣུམ་ཀྲིག་ཀྲིག་གི་གཟེར་གདན་དེ་རྐང་གདན་གྱི་སྟེང་ནས་
ཡར་བླངས་ཡོང་ནས། དེ་མེ་ཆའི་སྟེང་དུ་གཟབ་གཟབ་ཀྱིས་བསྐོན་རྗེས་ཤུགས་ཀྱིས་མར་
མནན། དེ་ནས་ཁོས་ཨལ་ལ་ཡ། ད་ཡིན་ན། ཁྱོད་ཀྱིས་ང་ལ་སྒུལ་འཕྲུལ་གྱི་ཁ་ཁེབས་དེ་
ཚུར་བསྲིང་ཡོང་ན་ཨེ་ཆོག" ཅེས་བཤད།
ཁོ་གཉིས་ཀྱིས་ཁ་ཁེབས་ལྗིད་མོ་དེ་གཟབ་གཟབ་ངང་ཕོ་གཅུས་གཅུས་ཕུར་སྟེང་དུ་
མར་ལྷོད་ཅིང་སྙོམས་པོས་བཞག ཋོམ་གྱིས་ཁོ་གཉིས་ལ་ལྟད་མོ་བལྟས་ནས་"དེའི་ཐད་ལ་
གྲོས་བསྡུར་བྱེད་དགོས།” ཞེས་བཤད།
ཧྥི་ལོའེ་ཌི་ཡིས་ངས་ཁྱོད་ཚོའི་བཟའ་མི་མ་གཏོགས་གཞན་པ་སུ་ལའང་ཤོད་རྩིས་མེད་
ལ། ཁྱོད་ཚོ་གཅིག་པུར་བཤད་པ་ཡིན། ཁྱོད་ཀྱི་སྤུན་ཆུང་གིས་ང་ལ་རོགས་རམ་བྱས་པ་
མིན་ན། ངས་ཁྱོད་ཚོར་ཡང་བཤད་རྒྱུ་མ་རེད།” ཅེས་བཤད།
ཥོམ་གྱིས་“ཁྱོད་ཀྱིས་ང་ཚོར་བཤད་པར་དངོས་གནས་ཐུགས་རྗེ་ཆེ་ཞུ། ང་ཚོས་དེ་ཐད་
ལ་བསམ་བློ་གཏོང་དགོས། གཅིག་བྱས་ན་ང་ཚོ་འགྲོ་ཡང་སྲིད།” ཅེས་བཤད།
ཨལ་གྱིས་དཀོན་མཆོག་དཔང་དུ་བཙུགས་པ་ཡིན། གཞན་པ་ཚང་མ་འགྲོ་རུང་མི་
འགྲོ་རུང་། ང་ནི་འགྲོ་ཐག་ཆོད་ཡིན། གཞན་པའི་རླངས་འཁོར་སྟེང་དུ་འཛེག་ནས་འགྲོ་
རྒྱུ་ཡིན། ཞེས་བཤད།
ཋོམ་གྱིས་"འོ་ན་བཟའ་མི་གཞན་པ་ཚང་མ་བསྐྱུར་ནས་འགྲོ་རྒྱུ་ཡིན་ནམ།” ཞེས་དྲིས།
ལོས་ཡིན། ཚུར་ཕྱིར་ཡོང་དུས། རྫི་དོར་གྱི་གློ་ཁུག་ཏུ་སྒོར་མོས་ལྗིད་ཏིག་ཏིག་བྱས་ཏེ་
ཡོང་ན་ཆོག་པས། ཅིའི་ཕྱིར་མི་འགྲོ།
ཁཱོམ་གྱིས་དེ་ལྟར་བྱས་ན་ཨ་མ་འཐད་རྒྱུ་མ་རེད། དེ་བཞིན་ཨ་ཕ་ཡང་འཐད་རྒྱུ་མ་
རེད ཅེས་བཤད།
ཧྥི་ལོའེ་ཌི་ཡིས་མོ་གཅུས་རང་སར་བསྒར་ནས། མཛུབ་མོས་ག་ཚོད་གཅུ་ཐུབ་ཐུབ་
ཅིག་གཅུས་རྗེས་“ང་དང་ངའི་ཆུང་མ་གཉིས་ཀ་ཁྱིམ་མི་ཚོ་དང་ལྷན་དུ་ཡོང་བ་ཡིན། ང་
ཚོ་ཕ་ཡུལ་དུ་ཡོད་དུས་ཁྱིམ་མི་རྣམས་ཁ་ཐོར་དུ་འགྲོ་རྒྱུ་སེམས་ལའང་ཤར་མྱོང་མེད།
དེ་ཕྱོགས་ལ་བསམ་བློ་ཙམ་ཡང་འཁོར་མྱོང་མེད། འོན་ཀྱང་། ང་ཚོ་བྱང་ཕྱོགས་སུ་མཉམ་
དུ་སོང་བ་ཡིན་ལ། དེ་ནས་འདིར་ཕྱིར་ཡོང་བ་ཡིན། དེ་རྗེས་ཁོ་ཚོ་མུ་མཐུད་དུ་ཕྱིན་སོང་
ལ། ད་ལྟ་ཁོ་ཚོ་གར་སོང་ཆ་མེད་རེད། དུས་དེ་ནས་བཟུང་ཁོ་ཚོ་གར་ཡོད་བཙལ་ནས་
ཡར་མར་ལ་དྲིས་ནས་བསྡད་པ་ཡིན།” ཞེས་བཤད། ཁོས་ལག་གི་སྐམ་པ་དེ་སྒུལ་འཕྲུལ་
གྱི་སྟེང་གི་གཅུས་ཕུར་སྟེང་དུ་བསྐོན་ནས། གཅུས་གཟེར་རེ་རེ་སྐོར་བ་རེ་རེ་བསྐོར་ནས།
མོ་གཅུས་རྣམས་ཕོ་གཅུས་ངོས་ཀྱི་གཟེར་གཉེར་བརྒྱུད་ནས་དལ་ཞིང་སྙོམས་པོས་གཅུས།
ཋོམ་རླངས་འཁོར་གྱི་འགྲམ་དུ་ཙོག་འདུག་བྱས་ནས། མིག་ཕྱེས་མ་བཙུམས་ཀྱིས་
བསྟར་ལ་བསྒྲིགས་པའི་རས་གུར་གྱི་ཚོགས་ལ་བལྟས། རས་གུར་ཚོའི་བར་དུ་ཕུར་བ་ཆུང་
ཆུང་ཞིག་ས་ནང་དུ་བརྡབས་ཡོད། ཋོམ་གྱིས་ཨུན་ཧུན། ཁྱོད་རང་གཅིག་པུ་འགྲོ་བར་
ཨ་མ་འཐད་རྒྱུ་མ་རེད།” ཅེས་བཤད།
“ངས་བལྟས་ན་ཁེར་འགྲོ་བྱས་ན་ལས་ཀ་རྙེད་པའི་གོ་སྐབས་མང་བ་འདྲ།
"དེ་འདྲ་ཡིན་ཡང་སྲིད། འོན་ཀྱང་། ཨ་མ་དེ་ལ་འཐད་རྒྱུ་མ་རེད།
གདོང་ལ་མུན་པ་འཐིབས་པའི་སྐྱེས་པ་གང་འཁྱེར་བའི་རླངས་འཁོར་ཆུང་བ་གཉིས་
ཚུར་སྒར་ནང་དུ་སླེབས། ཧྥི་ལོའེ་ཌི་ཡིས་མིག་ཟུང་ཡར་ལ་བཀྱགས་ནས་བལྟས་མོད།
འོན་ཀྱང་། ཁོས་ཁོ་ཚོའི་ལག་བསོད་ག་འདྲ་ཡིན་མིན་མ་དྲིས། ཁོ་ཚོའི་ཐལ་རྡུལ་གྱིས་
གང་བའི་གདོང་པར་སྐྱོ་སྣང་དང་ཨུ་ཚུགས་ཀྱི་ཉམས་ཤར་ཡོད། ད་ལྟ་ཉི་མ་ནུབ་ཕྱོགས་
སུ་དམའ་སར་འབབ་བཞིན་པས། ཉི་མའི་འོད་ཟེར་སེར་ལམ་ལམ་དེ་ཧོ་ཧྥེར་གྲོང་ཚོ་
དང་། གྲོང་ཚོའི་རྒྱབ་ཀྱི་ལྕང་ཚལ་གྱི་སྟེང་དུ་འཕྲོས། བྱིས་པ་ཚོ་སོ་སོའི་རས་གུར་ལས་ཕྱིར་
བུད་ནས་སྒར་ནང་དུ་འཁྱམ་འཁྱམ་བྱེད་མགོ་བརྩམས་ཤིང་། བུད་མེད་རྣམས་རས་གུར་
ཁག་ལས་ཕྱིར་བུད་ནས་མེ་ཆུང་ཆུང་རེ་སྦར། སྐྱེས་པ་ཚོ་ཙོག་འདུག་བྱས་པའི་ཚོགས་པ་
རུ་སོང་ནས་གླེང་མོལ་བྱེད་མགོ་བརྩམས།
ཤེབ་རོ་ལེ་གདན་གཉིས་རླངས་འཁོར་ཆུང་བ་གསར་པ་ཞིག་ལམ་ཆེན་སྟེང་ནས་མར་
བུད་ནས་སྒར་ནང་དུ་ཚུར་ཡོང་། དེ་སྒར་དཀྱིལ་དུ་ཡོང་ནས་བསྡད་པ་ན།ཋོམ་གྱིས་"འདི་
ཚོ་སུ་རེད། ཁོ་ཚོ་སྒར་འདིའི་མི་མ་རེད་ཨ།" ཞེས་བཤད།
ཧྥི་ལོའེ་ཌི་ཡིས་“ངས་མི་ཤེས། གཅིག་བྱས་ན་ཉེན་རྟོག་པ་འདྲ་ཡིན་རྒྱུ་རེད།” ཅེས་
བཤད།
རླངས་འཁོར་གྱི་སྒོ་ཕྱེས་བྱུང་ལ། སྐྱེས་པ་ཞིག་ནང་ནས་མར་བབས་ཏེ་རླངས་འཁོར་
གྱི་འགྲམ་དུ་ལངས་ནས་བསྡད། ཁོའི་ཡོང་རོགས་དེ་རླངས་འཁོར་ལས་མ་བབས་པར་ནང་
དུ་བསྡད། ད་ལྟ་ཙོག་འདུག་བྱས་པའི་སྐྱེས་པ་ཚང་མས་ཁོ་ལ་བལྟས་པས། ཁོ་ཚོའི་གླེང་
མོལ་གྱི་མཚམས་ཆད། རང་རང་ས་ནས་མེ་སྦོར་བཞིན་པའི་བུད་མེད་ཚོས་འོད་ཀྲིག་ཀྲིག་
གི་རླངས་འཁོར་ཆུང་བ་ལ་མངོན་ཆུང་གིས་བལྟས། བྱིས་པ་ཚོ་རླངས་འཁོར་གྱི་ཉེ་ས་རུ་
བཅར་ནས། རླངས་འཁོར་ཆུང་བའི་མཐའ་རུ་ཞིབ་ཆ་ལྡན་པའི་སྒོར་གྲལ་ཞིག་བསྒྲིགས་
ཤིང་། དེ་ནས་རང་རང་ས་ནས་གོར་དབྱིབས་ཆེན་པོ་འདིའི་ནང་ཕྱོགས་སུ་དལ་མོས་
ནུར་ཅི་ཐུབ་བྱས།
ཧྥི་ལོའེ་ཌི་ཡིས་ལག་གི་སྐམ་པ་ཐང་ལ་བཞག་པ་ན། ཋོམ་ཡང་ཡར་ལ་ལངས། ཨལ་
གྱིས་རང་ཉིད་ཀྱི་ལག་པ་དོར་མའི་ངོས་སུ་ཕྱིས། དེ་ནས་ཁོ་ཚོ་དལ་མོས་ཤེབ་རོ་ལེ་རླངས་
འཁོར་གྱི་ཕྱོགས་སུ་སོང་། རླངས་འཁོར་ལས་ཕྱིར་བབས་ཡོད་པའི་སྐྱེས་པ་དེས་ས་མདོག་
གི་དོར་མ་ཞིག་དང་བེའུ་རས་ཀྱི་ནང་སྟོད་ཅིག་གྱོན་འདུག་ལ། མགོ་ལ་སི་ཋེད་སོན་ཞྭ་མོ་
འདབས་ལེབ་མ་ཞིག་གྱོན་འདུག ཁོའི་བྲང་ཁའི་གློ་ཁུག་ཏུ་ཤོག་བུ་སྡེམ་ཆག་ཅིག་བཅུག་
འདུག་ཅིང་། དེའི་མདུན་དུ་ལྕགས་སྨྱུག་དང་ཞ་སྨྱུག་སེར་པོ་འགའ་རེ་བསྒྲིགས་འདུག་
ལ། ཁོའི་འཕོངས་མགོའི་གློ་ཁུག་ལས་རྒྱབ་སྐོགས་ལྕགས་ལེབ་ཅན་གྱི་ཟིན་དེབ་ཅིག་ཕྱིར་
མངོན། ཁོ་རང་ཙོག་པུར་བསྡད་ཡོད་པའི་མི་ཚོགས་ཤིག་གི་འགྲམ་དུ་སོང་བས། ཙོག་
པུར་བསྡད་པའི་སྐྱེས་པ་ཚོས་ཁོ་ལ་དོགས་ཟོན་གྱི་རྣམ་འགྱུར་དང་བཅས་བལྟས། ཁོ་ཚོས་
ཁོ་ལ་མིག་གིས་ལྟད་མོ་ལྟ་བ་ལས་སོ་སོའི་གཟུགས་པོ་མ་འགུལ། ཁོ་ཚོས་ཁོ་ལ་ལྟ་སྐབས་
མགོ་བོ་ཡར་མ་བཀྱགས་པའི་རྐྱེན་གྱིས། ཁོ་ཚོའི་མིག་གི་རྒྱལ་མོའི་འོག་གི་དཀར་ཤ་དག་
གསལ་ལེར་མངོན། ཋོམ་དང་ཨལ། ཧྥི་ལོའེ་ཌི་བཅས་རླངས་འཁོར་ཡོད་ས་དེར་འཁྱམ་
ཉུལ་གྱིས་སོང༌།
སྐྱེས་པ་དེས་"སྐྱེས་པ་ཚོ། ཁྱོད་ཚོས་ལས་ཀ་ལས་འདོད་དམ།" ཞེས་བཤད། འོན་
ཀྱང་། ཁོ་ཚོས་ད་དུང་ཡང་དོགས་ཟོན་གྱི་མིག་གིས་ཁོ་ལ་བལྟས་ནས་བསྡད། རིམ་བཞིན་
ཞག་སྒར་ཧྲིལ་པོའི་ནང་གི་སྐྱེས་པ་ཚོ་ཐག་ཉེ་སར་བཅར།
ཆེས་མཇུག་མཐར། ཙོག་འདུག་བྱས་པའི་སྐྱེས་པ་ཞིག་གིས་ཁ་གྲག་བྱུང་་ང་ཚོས་
ལས་ཀ་ལས་ན་ལོས་འདོད། ལས་ཀ་གང་དུ་ཡོད།"
ཁུ་ལར་རྫོང་ན་ཡོད། མི་འགྱངས་པར་ཤིང་ཏོག་འཐོག་རན་འདུག་པས། འཐོག་
མཁན་ཧ་ཅང་མང་པོ་ཞིག་མཁོ།
ཧྥི་ལོའེ་ཌི་ཡིས་ཁྱོད་ཀྱིས་ལས་མི་གླ་བཞིན་པ་ཡིན་ནམ།"ཞེས་བཤད།
"ཨུན། དེ་གའི་ས་ཞིང་ངས་འགན་ལེན་བྱས་ཡོད།"
ད་ལྟ་སྐྱེས་པ་རྣམས་ལྷན་དུ་འཚང་ཁ་བརྒྱབ་ནས་འདུས། ལས་གོས་གྱོན་པའི་སྐྱེས་
པ་ཞིག་གིས་རང་ཉིད་ཀྱི་ཞྭ་མོ་ནག་པོ་དེ་ཕུད་ནས། མཛུབ་མོས་སྐྲ་ལོ་ནག་པོ་རིང་པོ་དེ་
རྒྱབ་ཕྱོགས་སུ་ཤད་རྗེས་“ཁྱོད་ཀྱིས་གླ་ཆ་ག་ཚོད་སྤྲོད་ཀྱི་ཡོད།” ཅེས་དྲིས།
"ཨུན། དེ། ད་དུང་གསལ་ཐག་ཆོད་པ་ཞིག་བཤད་མི་ཐུབ། འོན་ཀྱང་། ངས་བལྟས་ན།
ཕལ་ཆེར་སྒོར་ཟུར་གསུམ་ཙམ་ཡིན་རྒྱུ་རེད།”
"དེ་ཁྱོད་ཀྱིས་ཅིའི་ཕྱིར་བཤད་མི་ཐུབ་པ་ཡིན། ལས་ཀ་དེ་ཁྱོད་ཀྱིས་འགན་གཙང་ལེན་
བྱས་པ་རེད་ཨ། མ་རེད་དམ།"
ས་མདོག་གི་དོར་མ་གྱོན་པའི་མི་དེས་“རེད། འགན་ལེན་བྱས་པ་བདེན་པ་ཡིན། འོན་
ཀྱང་། དེ་གཙོ་བོ་ཤིང་ཏོག་གི་རིན་གོང་མཐོ་དམའ་ལ་རག་ལས་ཡོད། གཅིག་བྱས་ན་འདི་
ལས་མཐོ་སྲིད་ལ། ཡང་མིན་ན་འདི་ལས་ཅུང་དམའ་ཡང་སྲིད ཅེས་བཤད།
ཧྥི་ལོའེ་ཌི་མི་ཚོགས་གྲས་ནས་མདུན་དུ་བུད་ནས། སྐད་མགོ་དམའ་མོས་ང་འགྲོ་
རྒྱུ་ཡིན། སྐུ་ཞབས། ཁྱོད་རང་འགན་གཙང་ལེན་པ་ཞིག་ཡིན་ན། ཁྱོད་ལ་ཆོག་མཆན་
དཔང་ཡིག་ཡོད་རྒྱུ་རེད། ང་ཚོར་ཐོག་མར་དཔང་ཡིག་ཅིག་སྟོན་དང་། དེ་ནས་ལས་
ཀ་གང་དུ་ཡོད་པ། ག་དུས་འགྲོ་དགོས་པ། གླ་ཆ་ག་ཚོད་ཡིན་པ་བཅས་གསལ་བའི་ངལ་
རྩོལ་ཞབས་ཞུའི་གན་རྒྱ་ཞིག་བཟོས་ནས། དེ་ལ་མིང་རྟགས་ཁོད་དང་། ང་ཚོ་ཐད་ཀར་
འགྲོ་ཆོག" ཅེས་བཤད།
འགན་གཙང་ལེན་པ་དེ་ཚུར་འཁོར་ནས་སྡིགས་མོ་བྱས། “ང་རང་ཉིད་ཀྱིས་ཚོང་ལས་
ཇི་ལྟར་གཉེར་བར་ཁྱོད་ཀྱིས་བཀའ་བཀོད་གཏོང་གི་ཡོད་དམ།"
ཧྥི་ལོའེ་ཌི་ཡིས་‘གལ་སྲིད་ང་ཚོས་ཁྱོད་ཀྱི་འོག་ཏུ་ལས་ཀ་བྱེད་ཚེ། དེ་ང་ཚོའི་ཚོང་ལས་
ཀྱང་རེད་ཨ། ཞེས་བཤད།
“ད་རེད། ངས་ཅི་བྱེད་མིན་ཁྱོད་ཀྱིས་ང་ལ་བཤད་མི་དགོས། ང་ལ་དགོས་པ་ནི་ལས་
ཀ་པ་ཡིན།
ཧྥི་ལོའེ་ཌི་ཡིས་ཁོང་ཁྲོའི་ངང་ནས་ཁྱོད་ཀྱིས་མི་ག་ཚོད་དགོས་མིན་མ་བཤད་ལ། གླ་
ཆ་ག་ཚོད་སྤྲོད་མིན་ཡང་མ་བཤད།” ཅེས་བཤད།
"ལྟས་ངན། དེ་ཚོ་ངས་ད་དུང་མི་ཤེས།
‘གལ་སྲིད་ཁྱོད་ཀྱིས་མི་ཤེས་ན། ཁྱོད་ལ་ལས་མི་གླ་བའི་ཐོབ་ཐང་ཡོད་པ་མ་རེད།
"ངས་རང་ཉིད་ཀྱི་ཚོང་ལས་དེ་ཇི་ལྟར་གཉེར་བར་འདོད་ན། ང་ལ་དེ་ལྟར་གཉེར་བའི་
ཐོབ་ཐང་ཡོད་པ་རེད། གལ་སྲིད་ཁྱོད་ཚོ་འདི་གར་རང་ཉིད་ཀྱི་འཕོངས་ཚོས་སྟེང་ནས་
རུལ་བའི་བར་དུ་ཙོག་ནས་འདུག་རྒྱུ་ཡིན་ན། ང་ལ་བསམ་འཆར་མེད། ང་ས་གཞན་
དུ་སོང་ནས། ཋ་ལར་རྫོང་དུ་ལས་ཀ་ལས་པར་འགྲོ་མཁན་འཚོལ་ཆོག་གི་རེད། མི་ཧ་ཅང་
མང་པོ་ཞིག་དགོས་རྒྱུ་རེད།
ཧྥི་ལོའེ་ཌི་དེ་གར་འཚོགས་ཡོད་པའི་མི་ཚོགས་ལ་ཁ་འཁོར། ད་ལྟ་ཚང་མ་ཡར་ལངས་
ནས་འདུག་ཅིང་། ཚང་མས་སྐད་ཆ་བཤད་མཁན་གཉིས་ཀར་ཕར་ལྟ་ཚུར་ལྟ་བྱེད། ཧྥི་
ལོའེ་ཌི་ཡིས་“ང་རང་འདི་འདྲའི་མགོ་སྐོར་འོག་ཏུ་ཐེངས་གཉིས་ལ་ཚུད་མྱོང་། ཁོ་ལ་
གཅིག་བྱས་ན་མི་ཆིག་སྟོང་དགོས་ཀྱི་རེད་ལ། དེ་ནས་ཁོས་ལས་ཀ་དེ་མི་ལྔ་སྟོང་ལ་ལས་
སུ་བཅུག་ནས། ཆུ་ཚོད་རེ་ལ་སྒོར་ཟུར་གཅིག་དང་ཕྱེད་རེ་མ་གཏོགས་སྤྲོད་ཀྱི་མ་རེད།
ཉམ་ཐག་པའི་དབུལ་པོ་ང་ཚོ་གྲོད་ཁོག་ལྟོགས་ཀྱི་ཡོད་པའི་རྐྱེན་གྱིས། ཆ་རྐྱེན་དེ་དང་དུ་
མི་ལེན་ག་མེད་རེད། གལ་སྲིད་ཁོས་ལས་མི་གླ་དགོས་ཀྱི་ཡོད་ན། ཁོ་ལ་གླས་རྗེས་གླ་
ཆ་ག་ཚོད་སྤྲོད་རྒྱུ་ཡིན་མིན་གསལ་པོར་འབྲི་རུ་འཇུག་དགོས། ཁོའི་ཆོག་མཆན་དཔང་
ཡིག་སྟོན་དུ་འཇུག་དགོས། ཁོ་ལ་ཆོག་མཆན་དཔང་ཡིག་མེད་ན་ཁོས་ལས་མི་གླ་ཆོག་
གི་མ་རེད།" ཅེས་བཤད།
འགན་གཙང་ལེན་པ་དེ་ཤེབ་རོ་ལེ་རླངས་འཁོར་ལ་ཁ་འཁོར་ནས་"ཇོའེ།" ཞེས་བོས་
པས། ཁོའི་ཡོང་རོགས་དེས་ཕྱི་ལོགས་སུ་བལྟས་ཤིང་། དེ་ནས་རླངས་འཁོར་གྱི་སྒོ་ཡངས་
པོར་ཕྱེས་ནས་ཕྱི་ལ་བུད། ཁོས་ཆིབས་དོར་དང་ལྷམ་སྐུད་ཅན་གྱི་ལྷམ་གྱོན་འདུག་ལ།
ཁོའི་སྐེད་པར་བཅིངས་པའི་མདའ་འཆིང་གི་སྟེང་ནས། ལྗིད་ཏིག་ཏིག་གི་དཀྲུམ་མདའི་ཀོ་
ཤུབས་ཤིག་མར་དཔྱངས་འདུག་ཅིང་། ཁོའི་ནང་སྟོད་སྨུག་པོའི་སྟེང་དུ་ཉེན་རྟོག་པའི་སྐར་
རྟགས་ཤིག་ཀྱང་སྦྱར་འདུག ཁོས་གོམ་ཁ་ལྗིད་མོས་ལེན་བཞིན་ཚུར་ཡོང་ཞིང་། གདོང་
ལ་འཛུམ་ཆུང་ཕྲ་མོ་ཞིག་མངོན་ཅི་ཞིག་རེད། དཀྲུམ་མདའི་ཀོ་ཤུགས་དེ་ཁོའི་དཔྱི་
མགོ་རུ་ཕར་གཡུག་ཚུར་གཡུག་བྱེད།
"ཇོའེ། མི་འདི་སྔོན་ཆད་མཐོང་མྱོང་འདུག་གམ།"
ཉེན་རྟོག་པས་སུ་ཟེར་བ་ཡིན། ཞེས་དྲིས།
འགན་གཙང་ལེན་པས་"འདི།" ཞེས་ཧྥི་ལོའེ་ཌི་ལ་མཛུབ་མོ་ཀེར།
ཁོས་ཅི་ཞིག་བྱས་པ་རེད།' ཉེན་རྟོག་པས་ཧྥི་ལོའེ་ཌི་ལ་འཛུམ་ཞིག་བསྟན།
ཁོས་དམར་ཕྱོགས་པའི་སྐད་ཆ་བཤད་ནས། མང་ཚོགས་ལ་ངན་སྐུལ་བྱེད་བཞིན་
འདུག
“ཧུམ་... །” ཉེན་རྟོག་པ་དེ་དལ་མོས་ཚུར་འཁོར་ནས་ཡོང་སྟེ། ཧྥི་ལོའེ་ཌི་ཡི་ལུས་ཟུར་
ནས་བལྟས་པས། ཧྥི་ལོའེ་ཌི་ཡི་གདོང་མདོག་དལ་མོས་དམར་པོར་གྱུར།
ཧྥི་ལོའེ་ཌི་ཡིས་ངར་སྐད་ཀྱིས་"ལྟོས་དང་། གལ་སྲིད་ཁོ་རང་ཚོང་པ་ཚད་ལྡན་ཞིག་
ཡིན་ན། ཁོས་ཉེན་རྟོག་པ་ཞིག་ཁྲིད་ནས་ཡོང་དགོས་དོན་ཡོད་པ་རེད་དམ། ཞེས་བཤད།
འགན་གཙང་ལེན་པས་“ ཁོ་སྔོན་མ་མཐོང་མྱོང་མི་འདུག་གམ།" ཞེས་ཨུ་ཚུགས་ཀྱིས་
དྲིས།
“ཧུམ།གང་ཞིག་ནས་མཐོང་མྱོང་བ་འདྲ། གཟའ་འཁོར་སྔོན་མར། མི་སྐོར་ཞིག་འཁོར་
རྙིང་ལས་གྲྭ་རུ་འཛུལ་ནས་དོན་རྐྱེན་བཟོས་སོང་བ་མ་རེད་དམ། སྐབས་དེར་ཁོ་རང་དེ་
གར་འཁྱམ་ཉུལ་བྱས་ནས་བསྡད་ཡོད་པ་ངས་མཐོང་མྱོང་བ་འདྲ། རེད། ཁོ་ཡིན་པ་ཐག་
ཆོད་རེད། ཁོའི་གདོང་གི་འཛུམ་མདངས་དེ་གློ་བུར་དུ་མེད་པར་གྱུར་ནས་རླངས་འཁོར་
དུ་བོབས།" ཞེས་ཟེར་བཞིན་དཀྲུམ་མདའི་འཇུ་ཡུའི་ཆབ་ཙེའི་ཁ་ཕྱེས།
ཥོམ་གྱིས་ཁོ་ལ་ཉེས་པ་ཅི་ཡང་བཙུགས་མེད་ཨ" ཞེས་བཤད།
ཉེན་རྟོག་པ་མགྱོགས་མྱུར་གྱིས་ཁ་ཚུར་འཁོར་གལ་སྲིད་ཁྱོད་ཀྱང་ནང་དུ་འགྲོ་འདོད་
ན། ཡང་བསྐྱར་ཚིག་གཅིག་ཤོད་དང་། མ་གཞི་ཉིན་དེར་མི་གཉིས་འཁྱམ་ཉུལ་བྱས་ནས་
ཡོད་ཨ།
ཋོམ་གྱིས་‘གཟའ་འཁོར་སྔོན་མའི་ནང་དུ། ང་ད་རུང་མངའ་སྡེ་འདིར་སླེབས་ཀྱང་
སླེབས་མེད།” ཅེས་བཤད།
“གཅིག་བྱས་ན་ཁྱོད་རང་ས་ཆ་གཞན་ཞིག་ནས་འཚོལ་བཞིན་པའི་ཉེས་ཅན་ཡིན་
སྲིད། ཁྱི་ཁ་བཙུམས་ནས་སྡོད་ཅིག
འགན་གཙང་ལེན་པ་དེ་མི་ཚོགས་ལ་ཁ་འཁོར་"ཁྱོད་ཚོས་ལྟས་ངན་དམར་ཕྱོགས་པ་
ཚོའི་ཁ་ལ་མ་ཉན་ན་བཟང་གི་རེད། ཁོ་ཚོ་ནི་རྙོག་དྲ་སློང་མཁན་རེད་ལ། ཁོ་ཚོས་ཁྱོད་
རང་རྙོག་དྲའི་ནང་དུ་འཕེན་རྒྱུ་རེད། ཡ། ཋ་ལར་རྫོང་དུ་འགྲོ་དང་། ངས་ཁྱོད་ཚོ་ཚང་
མར་ལས་ཀ་སྤྲོད།"
སྐྱེས་པ་ཚོས་ཁ་མ་གྲག
ཉེན་རྟོག་པ་ཡང་ཚུར་ཁོ་ཚོར་འཁོར་ནས་སོང་ན་ཡག་པོ་ཡོད་རྒྱུ་རེད།” ཅེས་བཤད་
ཅིང་། དེ་ནས་ཁོའི་གདོང་གི་འཛུམ་ཆུང་ཕྲ་མོ་དེ་ཡང་བསྐྱར་ཕྱིར་མངོན། འཕྲོད་བསྟེན་
ལས་ཁུངས་ཀྱིས་ང་ཚོས་ཞག་སྒར་འདི་གཙང་ཕྱགས་བྱེད་དགོས་ཟེར། གལ་སྲིད་ཁྱོད་
ཚོའི་གྲས་སུ་དམར་ཕྱོགས་པ་ཡོད་པའི་གནས་ཚུལ་ཕྱི་ལ་ཁྱབ་ན། དེ་དུས་གྱོང་ཁ་སུ་ལ་
རག་ཡོང་མི་ཤེས། ཁྱོད་ཚོ་ཁཱུ་ལར་རྫོང་དུ་སོང་ན་ཡག་ཤོས་རེད། འདི་ཕྱོགས་སུ་གང་ལྟར་
ལས་ཀ་ནི་མེད། འདི་བསམ་པ་དཀར་པོ་བཅངས་ནས་བཤད་པ་ཡིན། གལ་སྲིད་ཁྱོད་ཚོ་ད་
རུང་མ་སོང་བར་བསྡད་ན། ལག་ཏུ་རྒྱུག་པ་བཟུང་བའི་དཔུང་ཚོགས་ཤིག་འདིར་བཤར་
ནས་ཡོང་གི་རེད།
འགན་གཙང་ལེན་མཁན་གྱིས་"ངས་ང་ལ་ལས་ཀ་ལས་མཁན་དགོས་ཞེས་ཁྱོད་ཚོར་
བཤད་པ་ཡིན། གལ་སྲིད་ཁྱོད་ཚོས་ལས་ཀ་ལས་མི་འདོད་ན། དེ་ནི་ཁྱོད་ཚོའི་འདོད་པ་
རེད ཅེས་བཤད།
ཉེན་རྟོག་པའི་གདོང་ལ་འཛུམ་ཞིག་བླངས། ་གལ་སྲིད་ཁོ་ཚོས་ལས་ཀ་ལས་མི་འདོད་
ན། ཁོ་ཚོར་རྫོང་འདིའི་ནང་དུ་འདུག་སའི་གནས་མེད། ང་ཚོས་ཁོ་ཚོ་མགྱོགས་པོས་མཐའ་
སྐྲོད་གཏོང་གི་ཡིན།"
ཧྥི་ལོའེ་ཌི་ཉེན་རྟོག་པའི་འགྲམ་དུ་རེངས་པོར་ལངས་ནས། མཐེ་བོང་གཉིས་ཀ་ཆབ་
མའི་ནང་དུ་གཟེར། ཋོམ་གྱིས་ཁོ་ལ་ལྐོག་ལྟ་ཞིག་བྱས་ཤིང་། དེ་ནས་མིག་གིས་ཐང་ལ་ཅེར།
འགན་གཙང་ལེན་པས་ད་དེ་ཡིན། ཋ་ལར་རྫོང་དུ་ལས་ཀ་པ་དགོས་ཀྱི་ཡོད་ལ། ལས་
ཀ་རྫོགས་མེད་ཅིག་ཡོད།" ཅེས་བཤད།
ཥོམ་གྱིས་དལ་མོས་ཧྥི་ལོའེ་ཌི་ཡི་ལག་པ་ལ་ཡར་བལྟས་པས། ཁོས་ལག་ངར་གྱི་པགས་
པའི་འོག་ཏུ་དམ་པོར་རྒྱོང་བཞིན་པའི་རྩ་རྒྱུས་ཁག་མཐོང་། ཋོམ་གྱི་ལག་པ་ཡང་ཡར་
འཁུར་ནས། མཐེ་བོང་གཉིས་ཀ་ཆབ་མའི་ནང་དུ་གཟེར།
"ཡ། ད་དེ་ཡིན། སང་ཉིན་ཞོགས་པར་སླེབས་དུས། ཁྱོད་ཚོ་སུ་གཅིག་ཀྱང་འདི་རུ་སྡོད་
མི་ཆོག
འགན་ལེན་གཙང་ལེན་པ་དེ་ཕྱིར་རླངས་འཁོར་
་དུ་བུད།
ཉེན་རྟོག་པས་ཧྥི་ལོའེ་ཌི་ལ་‘ད་ཁྱོད། ཁྱོད་རླངས་འཁོར་དུ་བུད་ཅིག" ཅེས་ཟེར་བཞིན།
ཁོའི་བོངས་ཆེ་བའི་ལག་པ་དེ་བསྲིངས་ནས་ཧྥི་ལོའེ་ཌི་ཡི་ལག་པ་གཡོན་པར་འཇུས། ཧྥི་
ལོའེ་ཌི་ཡིས་མྱུར་མགྱོགས་ངང་ནས་གཡས་འཁོར་གཡོན་འཕག་བྱས། ཁོའི་ཁུ་ཚུར་གྱིས་
གདོང་པ་ཆེན་པོ་དེའི་ངོས་སུ་གཅིག་གཞུས་རྗེས། འགུལ་སྐྱོད་དེ་ག་རང་གི་ནང་ནས་ཕར་
ཤོར་ནས། རས་གུར་གྱི་ཁྲོད་ནས་གཡས་གཟུར་གཡོན་གཟུར་བྱེད་བཞིན་བྲོས་སོང་།ཉེན་
རྟོག་པས་ཁྱར་ཁྱོར་ངང་ནས་ཁོ་བདའ་གྲབས་བྱེད་སྐབས་ཋོམ་གྱིས་ཁོའི་སྔུན་ལ་རྐང་པ་
ཞིག་བསྲིངས་པས། ཁོ་ལྗིད་ཏིག་གེ་ཐང་ལ་བརྡབས་ནས་མདུན་ལ་འགྲིལ་སོང་། སྐབས་
དེར་ཁོས་ལག་པས་དཀྲུམ་མདའ་ལ་ལག་སྙོབ་བྱས། ཧྥི་ལོའེ་ཌི་བསྟར་ལ་བསྒྲིགས་པའི་
རས་གུར་གྱི་གསེང་ནས་མཚམས་ལ་ལར་མིག་ལམ་དུ་འབུད་ལ་སྐབས་ལ་ལར་མཐོང་
སྣང་ནས་ཡལ། ཁོ་དེ་ལྟར་ཕར་གཟུར་ཚུར་གཟུར་བྱས་ནས་བྲོས་ཏེ་མཐོང་ལམ་ནས་མི་
སྣང་བར་གྱུར། ཉེན་རྟོག་པ་ཐང་ལ་འགྱེལ་བཞིན་དུ་དཀྲུམ་མདའ་ཞིག་འཕངས་པས། རས་
གུར་གྱི་མདུན་ནས་བུད་མེད་ཅིག་གིས་སྡུག་སྐད་ཅིག་བཏོན་བྱུང་ལ། དེ་ནས་ཁོ་མོས་སོར་
ཚིགས་ཐོར་ཟིན་པའི་རང་ཉིད་ཀྱི་ལག་པ་ལ་བལྟས། ཁོ་མོའི་མཛུབ་མོ་རྣམས་རྩ་རྒྱུས་ལ་
ཐོགས་ནས་སྦར་ངོས་ཕྱོགས་སུ་མར་དཔྱངས་འདུག་ལ། ད་དུང་ཁྲག་དམར་བཞུར་ཁོམ་
མ་བྱུང་བས། གསར་དུ་གཏོད་པའི་རྨ་ཁ་དེ་དཀར་སོབ་སོབ་རེད། སྐབས་དེར་ཧྥི་ལོའེ་
ཌི་སྒར་འདབས་ནས་ཡང་བསྐྱར་མཐོང་ལམ་དུ་ཐེངས་གཅིག་མངོན་བྱུང་ལ། དེ་ནས་
ལྕང་ཚལ་གསེབ་ཏུ་མཆོང་མ་ལྡིང་གིས་བྲོས་སོང་། ཐང་ལ་འགྱེལ་ཡོད་པའི་ཉེན་རྟོག་པས་
དཀྲུམ་མདའ་ཡང་བསྐྱར་ཡར་བཀྱགས་ཡོང་ནས་འཕེན་གྲབས་བྱེད་བཞིན་པའི་སྐབས་སུ།
གློ་བུར་དུ་མི་ཚོགས་གྲས་ནས་ཆོས་དཔོན་ཁ་སེ་སྔོན་དུ་ཚུར་བརྒྱུགས་ཡོང་། ཁོས་ཉེན་
རྟོག་པའི་སྐེ་ལ་རྡོག་ཐོས་ཤུགས་ཀྱིས་གཞུས་པས། ཉེན་རྟོག་པ་དེ་དྲན་མེད་དུ་བརྒྱལ། དེ་
ནས་ཁ་སེ་ཕྱིར་དྲང་མོར་ལངས་ནས་བསྡད།
ཤེབ་རོ་ལེ་རླངས་འཁོར་གྱི་འཕྲུལ་ཆས་ཀྱི་ལྡིར་སྒྲ་གྲག་བྱུང་ལ།དེ་ནས་རླངས་འཁོར་
དེས་མཇུག་མ་རུ་རྡུལ་སྤྲིན་ཞིག་དཀྲིགས་ནས་མྱུར་མགྱོགས་ཀྱིས་ཕར་བརྒྱུགས་སོང་ལ།
རླངས་འཁོར་དེ་གཞུང་ལམ་སྟེང་དུ་བུད་རྗེས་མདའ་འཕངས་པ་བཞིན་དུ་ཐག་རིང་དུ་
བརྒྱུགས་སོང་། རས་གུར་མདུན་གྱི་བུད་མེད་དེས་ད་དུང་ཡང་ཙར་ཚོར་དུ་གཏོར་བའི་
རང་ཉིད་ཀྱི་ལག་མགོ་ལ་བལྟས་ནས་འདུག ད་ལྟ་རྨ་ཁའི་ངོས་ནས་ཁྲག་ཐིགས་ཆུང་
ཆུང་རེ་སིམ་སིམ་གྱིས་བཞུར་ཡོང་ལ། དེ་ནས་བུད་མེད་དེའི་མགྲིན་པའི་གཏིང་ནས་སྔངས་
འཚབ་ཀྱིས་ངུ་དགོད་བྱས་བྱུང་། ཁོ་མོས་དབུགས་ལེན་ཐེངས་རེ་ལ། ངུ་མ་དགོད་ཀྱི་ཧབ་
ཆ་དེ་ཇེ་ཆེ་ནས་ཇེ་ཆེ་རེད།
ཉེན་རྟོག་པ་དེ་རང་ཉིད་ཀྱི་ལོགས་ངོས་སུ་འགྱེལ་ནས་འདུག་ཅིང་། ཁ་ཐལ་བའི་ནང་
དུ་གདངས་ནས་སྦྱར།
ཥོམ་གྱིས་ཉེན་རྟོག་པའི་རང་འགུལ་དཀྲུམ་མདའ་ཡར་བླངས་ནས། དེའི་མདེའུ་སྒམ་
ཕྱིར་བཏོན་ནས་ཕར་ཕྱོགས་ཀྱི་རྩྭ་ལྡུམ་ཁྲོད་དུ་གཡུགས་ཤིང་། དེ་ནས་མདེའུ་ཁུང་ནང་གི་
མདེའུ་ཡང་ཕྱིར་བཏོན་རྗེས་“མི་འདི་འདྲ་ལ་མེ་མདའ་འཁྱེར་བའི་ཐོབ་ཐང་མེད།" ཅེས་
ཟེར་བཞིན་རང་འགུལ་དཀྲུམ་མདའ་དེ་ཐང་ལ་གཡུགས།
ལག་མགོ་གཏོར་ཡོད་པའི་བུད་མེད་དེའི་མཐའ་རུ་མི་ཚོགས་འདུས། ཁོ་མོའི་ངུ་མ་
དགོད་ཀྱི་ཆོ་ངེ་དེ་ཇེ་མཐོར་གྱུར་ཅིང་། ཁོ་མོའི་དགོད་སྒྲའི་ནང་དུ་ངུ་འབོད་ཀྱི་སྒྲ་ཞིག་
ཀྱང་འདྲེས།
ཁ་སེ་ཋོམ་གྱི་ཉེ་སར་ཡོང་ནས་ཁྱོད་རང་འདི་གར་མ་འདུག ཁྱོད་རང་མར་ལྕང་ཚལ་
ནང་དུ་སོང་ནས་ཅུང་སྐུངས་ཤིག ཁོའི་སྐེ་ལ་རྡོག་ཐོས་གཞུ་མཁན་ང་ཡིན་པ་ཁོས་མཐོང་
མེད་ཀྱང་། སྔུན་ལ་རྐང་པ་སྲིང་མཁན་ཁྱོད་རང་ཡིན་པ་ཁོས་མཐོང་ཡོད།” ཅེས་བཤད།
ཁོམ་གྱིས་ང་གང་དུའང་འགྲོ་རྒྱུ་མིན།” ཞེས་བཤད།
ཁ་སེ་ཡིས་མགོ་བོ་ཁོའི་ཉེ་སར་འཁུར་ནས་ཁོའི་རྣ་ནང་དུ་ཁོ་ཚོས་ཁྱོད་ཀྱི་མཛུབ་
རིས་ལེན་གྱི་རེད། ཁྱོད་རང་བཟང་བཙོན་གྱི་དམ་བཅར་འགལ་ཡོད་པས། ཁོ་ཚོས་ཁྱོད་
རང་ནང་དུ་ཕྱིར་འཇུག་གི་རེད།" ཅེས་ཤུབ་པུར་བཤད།
ཁྲོམ་གྱིས་དབུགས་ཁ་དམའ་མོས་བླངས་“དཀོན་མཆོག་ཡེ་ཤུ། ངས་དེ་བརྗེད་འདུག་
ཁ་སེ་ཡིས་མགྱོགས་པོར་སོང་། ཁོ་དྲན་པ་མ་སོས་གོང་དུ་མགྱོགས་པོར་སོང་།” ཞེས་
བཤད།
ཁྲོམ་གྱིས་“ངས་ཁོའི་མེ་མདའ་དེ་འཁྱེར་ན་འདོད།” ཅེས་བཤད།
མ་འཁྱེར། དེ་གར་སྐྱུར་ཞོག གལ་སྲིད་ཕྱིར་ཡོང་ན་གནད་དོན་མེད་ན། ངས་ཤུ་སྒྲ་
མཐོན་པོ་ཐེངས་བཞི་འདེབས།”
ཋོམ་དལ་མོས་འཁྱམ་འཁྱམ་ཚུལ་གྱིས་ཕར་སོང་ཞིང་། དེ་ནས་མི་ཚོགས་དང་ཁ་བྲལ་
མ་ཐག་ཏུ་གོམ་ཁ་ཇེ་མགྱོགས་སུ་བཏང་ནས། ཆུ་འགྲམ་གྱི་ལྕང་ཚལ་ཁྲོད་དུ་བྲོས།
ཨལ་ས་ལ་འགྱེལ་ཡོད་པའི་ཉེན་རྟོག་པའི་རྩར་སོང་ནས། ཡིད་སྨོན་གྱི་རྣམ་པས་
དཀོན་མཆོག་ཡེ་ཤུ། ཁྱོད་ཚོས་ཁོ་རང་དངོས་གནས་དྲན་མེད་དུ་བཏང་འདུག་ཨ། ཞེས་
བཤད།
དེ་གར་འདུས་པའི་མི་ཚོགས་ཀྱིས་དྲན་པ་བརྒྱལ་ནས་འགྱེལ་འདུག་པའི་མི་དེ་ལ་
ལྟད་མོ་བལྟས་ནས་བསྡད། དེ་ནས། ཧ་ཅང་ཐག་རིང་ཞིག་ནས། ཉེན་དུང་གི་སྒྲ་ཞིག་ཡང་
མཐོ་ཡང་དམའི་སྒོ་ནས་གྲག་ཡོང་། དུང་སྒྲ་དེ་འཚེར་སྐད་དང་བཅས་གྲག་ཡོང་ལ། ད་
ནི་དེ་ཧ་ཅང་ཉེ་ས་རུ་སླེབས་འདུག སྐྱེས་པ་ཚང་མ་དེ་མ་ཐག་ཏུ་དོགས་མི་བདེ་བར་གྱུར།
ཁོ་ཚོས་ཡུད་ཙམ་ལ་རྐང་པ་འགུལ་འགུལ་བྱས་ཤིང་། དེ་ནས་ཕར་སོང་ནས་རང་རང་གི་
གུར་ནང་དུ་ཕྱིར་འཛུལ། སྐབས་དེར་ཨལ་དང་ཆོས་དཔོན་གཉིས་ཀ་ཁོ་ན་ཤུལ་དུ་ལུས།
ཁ་སེ་ཚུར་ཨལ་ལ་ཁ་འཁོར་ནས་“ཕར་སོང་ཞིག ཕར་སོང་། གུར་ནང་དུ་ཕྱིར་སོང་།
ཞེས་བཤད།
‘འོ་ན་ཁྱོད་ཀྱིས་ཅི་བྱེད།”
ཁ་སེ་ཡིས་ཁོ་ལ་ཁྲེལ་འཛུམ་གྱིས་བལྟས་ངན་ཁག་འཁུར་མཁན་ཞིག་མེད་ན་འགྲིག་
ངས་ཅི་གི་མ་རེད། ང་ལ་བུ་ཕྲུག་མེད་པས། ཁོ་ཚོས་ང་བཟུང་ནས་བཙོན་དུ་བཅུག་ན།
ཡང་ལས་མི་དགོས་པར། ངལ་གསོ་བརྒྱབ་ན་དེ་རེད།
"ཁྱོད་ཀྱིས་འདི་འདྲ་བྱེད་པའི་རྒྱུ་མཚན་...།
ཁ་སེ་ཡིས་ནན་ཏན་གྱི་སྒོ་ནས་“ད་སོང་ཞིག ཁྱོད་འདི་རུ་རྩ་བ་ཉིད་ནས་འདུག་མི་
རུང་།” ཞེས་བཤད།
ཨལ་གྱིས་རང་གཤིས་གྱོང་མདོག་བསྟན་ངས་སུ་ཞིག་གི་བཀའ་ལའང་ཉན་རྒྱུ་མིན།"
ཁ་སེ་ཡིས་སྐད་ངག་འཇམ་པོས་“གལ་སྲིད་ཁྱོད་ཀྱིས་འདིའི་ནང་དུ་བྱུས་གཏོགས་བྱས་
ན། ཁྱོད་ཀྱི་ཁྱིམ་ཚང་གང་པོ། བཟའ་མི་ཡོངས་རྫོགས་དཀའ་ལས་ལ་འཕྲད་རྒྱུ་རེད། ངས་
ཁྱོད་ལ་སེམས་ཁུར་བྱེད་ཀྱི་མེད། འོན་ཀྱང་། ཁྱོད་ཀྱི་ཨ་མ་དང་ཨ་ཕ། ཁོ་ཚོའི་ཐོག་ལ་
རྙོག་དྲ་ཡོང་གི་རེད། གཅིག་བྱས་ན་ཁོ་ཚོས་ཋོམ་མག་ལེ་སི་ཋིར་བཙོན་ཁང་དུ་ཕྱིར་སྐྱེལ་
ཡང་སྲིད ཅེས་བཤད།
ཨལ་གྱིས་ཡུད་ཙམ་ལ་བསམ་བློ་བཏང་རྗེས་"འོ་ན་ཡ་ཡ། འོན་ཀྱང་། ངས་བལྟས་ན་
ཁྱོད་རང་གླེན་པ་གླེན་རྐྱང་ཞིག་རེད། ཅེས་བཤད།
ཁ་སེ་ཡིས་ཡིན་ཡ། ང་ཅིའི་ཕྱིར་གླེན་པ་ཞིག་མི་བྱེད་དམ” ཞེས་བཤད།
ཉེན་དུང་དེས་འཚེར་སྐད་ཡང་ནས་ཡང་དུ་སྒྲོག་ལ། འཚེར་སྐད་དེ་སྒྲོག་ཐེངས་རེ་
རེ་ལ་ཐག་ཇེ་ཉེ་ནས་ཇེ་ཉེ་རེད། ཁ་སེ་ཉེན་རྟོག་པའི་འགྲམ་ནས་པུས་མོ་བཙུགས་ནས་
སྒུར་སྒུར་བྱས་ནས། ཉེན་རྟོག་པ་དེ་ཡར་གན་རྐྱལ་དུ་བསློགས། མི་དེས་འཁུན་སྒྲ་ཞིག་
འདོན་བཞིན། མིག་ལྷེམ་ལྷེམ་དུ་རྡེབ་ནས་ཅི་ཞིག་ཨེ་མཐོང་བལྟས། ཁ་སེ་ཡིས་ཁོའི་མཆུ་
ཏོའི་ངོས་ཀྱི་ཐལ་རྡུལ་རྣམས་ཕྱིས། ཁྱིམ་ཚང་ཚང་མ་རང་རང་གི་གུར་ནང་དུ་ཕྱིར་
འཛུལ་ནས་སྒོ་ཕྱར་ཚང་མ་མར་ཕབ། ནུབ་ཁའི་ཉི་མས་བར་སྣང་དམར་པོར་བསྒྱུར་ཟིན་
ལ། རས་གུར་སྐྱ་བོ་རྣམས་ད་ལྟ་ཟངས་མདོག་ཏུ་གྱུར།
གཞུང་ལམ་སྟེང་དུ་འགྱིག་འཁོར་གྱི་ཙིར་སྒྲ་གྲག་བྱུང་ལ། ཀླད་ཁེབས་མེད་པའི་རླངས་
འཁོར་ཆུང་བ་ཞིག་མགྱོགས་མྱུར་གྱིས་སྒར་ནང་དུ་སླེབས། མེ་མདའ་འཁྱེར་བའི་མི་བཞི་
འཚང་ཁ་ཤིག་ཤིག་གིས་རླངས་འཁོར་ལས་བབས་པས། ཁ་སེ་ཡར་ལངས་ནས་ཁོ་ཚོའི་
རྩར་སོང་།
"ལྟས་ངན། འདིར་ཅི་ཞིག་བྱུང་བ་རེད།"
ཁ་སེ་ཡིས་ངས་ཁྱོད་ཚོའི་མི་ཞིག་དྲན་པ་བརྒྱལ་དུ་བཅུག་ཡོད།" ཅེས་བཤད།
མི་དེ་ཚོའི་ནང་ནས་གཅིག་ཕར་ཕྱོགས་སུ་ཐང་ལ་འགྱེལ་ཡོད་པའི་ཉེན་རྟོག་པའི་རྩར་
སོང་། ཁོ་ད་ལྟ་དྲན་པ་ཕྱིར་སོས་ཡོད་ཅིང་། ལུས་ཟུངས་ཟད་པའི་རྣམ་པས་ཡར་ལངས་
ཐབས་བྱེད་ཀྱི་འདུག
"ཡ། འདི་གར་ཅི་ཞིག་བྱུང་བ་རེད།”
ཁ་སེ་ཡིས་ཨུན། ཁོས་རང་ཉིད་ཧ་ཅང་མཁྲེགས་པོ་ཡིན་མདོག་སྟོན་གྱི་འདུག་པས།
ངས་ཁོ་ལ་གཅིག་གཞུས་པ་ཡིན། དེ་ནས་ཁོས་མེ་མདའ་འཕངས་པས་མར་ཕྱོགས་ནས་
བུད་མེད་ཅིག་ལ་ཕོག་སོང་། དེ་བས་ངས་ཁོ་ལ་ཡང་བསྐྱར་ཐེངས་ཤིག་གཞུས་པ་ཡིན།
ཞེས་བཤད།
འོ་ན། རྙོག་དྲ་འདི་ཐོག་མར་ཁྱོད་ཀྱིས་ཅིའི་ཕྱིར་མགོ་བསླངས་པ་ཡིན།
ཁ་སེ་ཡིས་ངས་ཁོ་ལ་ཚིག་ལན་བསློགས་པ་ཡིན།" ཞེས་བཤད།
ཡ། རླངས་འཁོར་ནང་དུ་བུད།"
ཁ་སེ་ཡིས་ལགས་སོ།།” ཞེས་བཤད་རྗེས། རླངས་འཁོར་གྱི་རྒྱབ་གྲལ་ཕྱོགས་སུ་ནང་
དུ་འཛུལ་ནས། འདུག་སྟེགས་སུ་བསྡད། ཁོ་ཚོའི་གྲས་ནས་མི་གཉིས་ཀྱིས་ཉེན་རྟོག་པ་དེ་
ཡར་བསྐྱོར། ཁོས་རང་ཉིད་ཀྱི་མཇིང་པ་གཟབ་གཟབ་ངང་འཕུར་འཕུར་བྱས། ཁ་སེ་ཡིས་
ཁོའི་མེ་མདའ་འཕེན་རྩལ་ཞན་པས་བུད་མེད་ཅིག་ལ་ཕོག་སོང་ལ། ཁོ་མོའི་རྨ་ཁར་ཁྲག་
བཞུར་ནས་ཕར་ཕྱོགས་ན་འཆི་ལ་ཁད་བྱེད་བཞིན་འདུག” ཅེས་བཤད།
"དེར་ང་ཚོས་རྗེས་ནས་བལྟ་ཆོག མའེ་ཁི། ཁྱོད་ལ་གཞུ་མཁན་དེ་ཁོ་ཨེ་རེད།”
ད་དུང་ཡང་དྲན་པ་གསལ་པོར་མ་གྱུར་པའི་མི་དེས་ཁ་སེ་ལ་ན་ཟུག་གི་སྒོ་ནས་བལྟས་
ཁོ་དང་མི་འདྲ།”
ཁ་སེ་ཡིས་དེ་ང་ཡིན་ཡ། ད་ཐེངས་ཁྱོད་ཀྱིས་སྙད་བརྐོ་ས་ནོར་སོང་བ་རེད་ཡ།” ཞེས་
བཤད།
མའེ་ཁི་ཡིས་མགོ་བོ་དལ་མོས་གཡུག་གཡུག་བྱས། ངས་བལྟས་ན་ཁྱོད་རང་མི་དེ་མིན་
པ་འདྲ། དཀོན་མཆོག་མཁྱེན། ད་ཐེངས་ང་ནད་པ་ཆགས་རྒྱུ་རེད།”
ཁ་སེ་ཡིས་“ ང་རྒོལ་སྲུང་ཅི་ཡང་མེད་པའི་སྒོ་ནས་ཁྱོད་ཚོའི་རྗེས་སུ་འགྲོ། ཁྱོད་ཚོས་
རྨས་སྐྱོན་ཕོག་པའི་བུད་མེད་དེར་གཅིག་བལྟས་ན་དགའ་རྒྱུ་རེད། ཅེས་བཤད།
"ཁོ་མོ་གང་དུ་འདུག་
‘ གཤམ་གྱི་རས་གུར་དེ་ན་ཡོད།
ཉེན་རྟོག་པའི་འགོ་པ་དེས་ལག་ཏུ་མེ་མདའ་བཟུང་ནས་ཕར་ཕྱོགས་ཀྱི་རས་གུར་
ཕྱོགས་སུ་སོང་། ཁོས་རས་གུར་གྱི་ཕྱི་ལོགས་ནས་ནང་ལ་སྐད་ཆ་གཅིག་བཤད་རྗེས་ནང་
དུ་འཛུལ། ཅུང་ཙམ་རྗེས་ནས་ཁོ་རང་རས་གུར་གྱི་སྒོར་བུད་ནས་ཚུར་ཕྱིར་སླེབས། ཁོས་
ཅུང་ང་རྒྱལ་དང་བཅས་དཀོན་མཆོག་ཡེ་ཤུ། ཁ་ཚད་0.45 ཅན་འདི་ཇི་འདྲའི་ཁ་ཤེད་
ཆེ་བ་ལ་ཨང་། ཁོ་ཚོས་ཁྲག་འགོག་རྨ་དཀྲིས་དཀྲིས་ཟིན། ང་ཚོས་སྨན་པ་ཚུར་མངག་
ཡོང་།" ཞེས་བཤད།
ཉེན་རྟོག་པ་གཉིས་ཁ་སེ་ཡི་གཡས་གཡོན་གཉིས་སུ་བསྡད་སོང་ལ། ཉེན་རྟོག་འགོ་པ་
དེས་རླངས་འཁོར་གྱི་དུང་བརྡ་ཞིག་བཏང་། སྒར་གྱི་ནང་དུ་འགུལ་སྐྱོད་ཅི་ཡང་མི་འདུག
སྒོ་ཕྱར་ཚང་མ་མར་དམ་པོར་ཕབ་འདུག་ཅིང་། མི་ཚང་མ་གུར་ནང་ནས་ཕྱིར་མི་འབུད།
རླངས་འཁོར་ལ་མེ་ཁ་གསོས་ནས། མྱུར་ཚད་མགྱོགས་པོས་ཁ་ཕྱིར་བསྐོར་ནས་ཞག་སྒར་
ལས་ཕྱིར་བུད། སྲུང་དམག་གཉིས་ཀའི་བར་དུ་ཁ་སེ་ནི་སྤོབས་པ་དང་བཅས་བསྡད་འདུག་
ཅིང་། ཁོས་མགོ་བོ་མཐོན་པོར་བཏེགས་པས། སྐེ་ཡི་རྩ་རྒྱུས་ཚང་མ་སྔོ་རིག་རིག་གིས་
གསལ་པོར་མངོན། བུད་མེད་ཚང་མ་མེ་ཁ་ཤི་ཟིན་པའི་མེ་ཕུང་གི་རྩར་སོང་ཞིང་། སྐྱེས་
པ་ཚང་མ་ཡང་བསྐྱར་ཚུར་འདུས་ནས། ལྷན་དུ་ཙོག་པུར་བསྡད་དེ་སྐད་མགོ་དམའ་མོས་
གླེང་མོལ་བྱེད།
ཇོ་ཌི་ཚང་གི་ཕྱར་གཡབ་ཀྱི་འདབས་ཡོལ་འོག་ནས། ཨལ་གོག་ནུར་གྱིས་ཕྱིར་བུད་
དེ་ཕར་ཕྱོགས་ལྕང་ཚལ་ཕྱོགས་སུ་ཋོམ་ལ་ཤུ་བརྡ་གཏོང་དུ་སོང་། ཨ་མ་ཕྱི་ལོགས་སུ་ཡོང་
ནས་ཤིང་ཐུར་གྱིས་མེ་ཕུང་ཆུང་ཆུང་ཞིག་སྦར།
ཁོ་མོས་" ཨ་ཕ། ང་ཚོས་ཟ་མ་ཉུང་ཙམ་བཟའ་ཨ། ཇ་ཐེངས་སྔོན་མ་འཐུང་བ་འཕྱི་
དྲགས་སོང་།" ཞེས་བཤད།
ཨ་ཕ་དང་ཨ་ཁུ་ཇོན་གཉིས་ཀ་གུར་གྱི་ཉེ་སར་བཅར་ནས་བསྡད་དེ། མིག་གིས་ཨ་
མས་ལས་ཀ་ལས་བཞིན་པར་བལྟས། ཁོ་མོས་ཞོག་ཁོག་གི་ཤུན་ལྤགས་བཤུས་རྗེས། ནང་
དུ་ཞག་ཚིལ་སྟུག་པོ་ཡོད་པའི་རྔོད་སླང་གི་ནང་དུ་རེ་རེ་བཞིན་གཏུབས་ནས་འཕེན། ཨ་
ཕས་“ཆོས་དཔོན་ལྟས་ངན་དེས་དེ་འདྲ་ཅིའི་ཕྱིར་བྱས་པ་ཡིན།” ཞེས་བཤད།
རུ་ཐེ་དང་ཝིན་ཧྥིལད་གཉིས་ཀ་ཐག་ཉེ་སར་འཇབ་ནས་ཡོང་སྟེ་ཁོ་ཚོས་ཅི་བཤད་ལ་
ལྐོག་ཉན་བྱས།
ཨ་ཁུ་ཇོན་གྱིས་བཙའ་ཡིས་ཟིན་པའི་གཟེར་མ་ཞིག་ཤུགས་ཀྱིས་ས་ནང་དུ་བསྣུན་
‘ཁོས་སྡིག་པའི་ཉེས་དམིགས་སྐོར་ཤེས་ཀྱི་ཡོད། ངས་ཐེངས་སྔོན་མར་ཁོ་ལ་དེའི་སྐོར་དྲིས་
པ་ཡིན་ལ། ཁོས་དེ་ཐད་ལ་འགྲེལ་བཤད་བརྒྱབ་སོང་། འོན་ཀྱང་། ཁོས་བཤད་པ་ཡང་
དག་པ་ཡིན་མིན་ངས་ཀྱང་མི་ཤེས། ཁོས་ཟེར་ན་མི་ཞིག་གིས་རང་ཉིད་ལ་སྡིག་པ་ཡོད་
སྙམ་ན། ཁོ་ལ་སྡིག་པ་ཡོད་པ་རེད་ཟེར། ཨ་ཁུ་ཇོན་གྱི་མིག་ནང་དུ་སྐྱོ་སྣང་དང་ངལ་དུབ་
ཀྱི་ཉམས་ཤར་ནས་ངས་མི་ཚེ་གང་པོར་གསང་བ་མང་པོ་ཞིག་སེམས་ལ་ཉར་ནས་བསྡད་
པ་ཡིན། ངས་བསྒྲུབས་མྱོང་བའི་དོན་དག་འགའ་རེ་ནི་མི་གཞན་ལ་རྩ་བ་ཉིད་ནས་བཤད་
མྱོང་མེད ཅེས་བཤད།
ཨ་མ་མེ་འགྲམ་ནས་ཁ་ཚུར་འཁོར་ནས་ཇོན། ད་དེ་འདྲ་བཤད་ཀྱི་མ་འདུག བཤད་
དགོས་ན་དཀོན་མཆོག་གི་མདུན་ནས་ཤོད། ཁྱོད་ཀྱི་སྡིག་པ་མི་གཞན་ལ་འགོ་རུ་མ་འཇུག
དེ་འདྲ་བྱས་ན་མི་ཡག་པོ་མ་རེད།" ཅེས་བཤད།
ཇོན་གྱིས་"མ་བཤད་ན་གསང་བ་དེ་ཚོས་སེམས་ལ་ན་ཟུག་གཏོང་གི་འདུག” ཅེས་
བཤད།
གང་ལྟར་མི་གཞན་ལ་མ་བཤད། ཡང་མིན་ན་གཙང་འགྲམ་དུ་མར་སོང་ནས། མགོ་
བོ་ཆུ་འོག་ཏུ་བཅུག་སྟེ། ཆུ་བོའི་གཞུང་ལ་ལྐོག་ལབ་བྱོས།"
ཨ་ཕས་ཨ་མའི་སྐད་ཆ་ལ་འཐད་པའི་མགོ་བོ་དལ་མོར་ལྡེམ་བཞིན་ཁོ་མོས་བཤད་པ་
འགྲིག་འདུག སེམས་ནང་གི་གསང་བ་ཅི་ཡོད་ན་ཕྱིར་བཏོན་ན་སེམས་ནས་སྐྱིད་པོ་ཞིག་
ཡིན་མོད། འོན་ཀྱང་། དེ་ལྟར་བྱས་ན་སྡིག་པ་ཕྱི་ལ་ཁྱབ་ཏུ་འཇུག་གི་རེད།” ཅེས་བཤད།
ཨ་ཁུ་ཇོན་གྱིས་ཕྱི་དྲོའི་ཉི་འོད་འོག་ཏུ་སེར་པོར་གྱུར་པའི་རི་བོའི་ཚོགས་ལ་བལྟས་
ནས་འདུག་ཅིང་། རི་བོའི་ལྡོག་བརྙན་ཁག་ནི་ཁོའི་མིག་ནང་དུ་ཚུར་ཤར། དེ་ནས་ཁོས་
ངས་ཀྱང་འདི་མགོ་མར་གནོན་ཐུབ་ན་འདོད་ཨང་། འོན་ཀྱང་། འདིས་ངའི་གློ་མཆིན་
པའི་བར་ནས་ན་ཟུག་བསླངས་ཡོང་།” ཞེས་བཤད།
ཁོའི་རྒྱབ་ཕྱོགས་ནས་རོ་སི་ཤ་རོན་གཉིད་མ་སད་ཀྱིས་གུར་སྒོ་ལ་བུད། ཁོ་མོས་འཚིག་
པ་ཟ་བའི་རྣམ་འགྱུར་དང་བཅས་"ཁོན་ནེ་གང་དུ་ཕྱིན་སོང་། ངས་ཁོན་ནེ་ཡུན་རིང་ཞིག་
ལ་མ་མཐོང་། ཁོ་གང་དུ་ཕྱིན་པ་ཡིན་ནམ ཞེས་བཤད།
ཨ་མས་“ངས་ཁོ་རང་མཐོང་མ་བྱུང་། གལ་སྲིད་ངས་ཁོ་རང་མཐོང་ན། ཁྱོད་ཀྱིས་ཁོ་
འཚོལ་བཞིན་འདུག་ཅེས་ལབ་ཡོང་།” ཞེས་བཤད།
རོ་སི་ཤ་རོན་གྱིས་ངའི་གཟུགས་པོ་བདེ་ཡི་མི་འདུག ཁོན་ནེ་ཡིས་ང་བསྐྱུར་བཞག་པ་
ཡིན་རྒྱུ་མ་རེད།” ཅེས་བཤད།
ཨ་མས་བསྐྲངས་ནས་ཡོད་པའི་བུ་མོའི་གདོང་པར་ཡར་བལྟས་ནས་“ཁྱོད་རང་ངུས་པ་
ཡིན་ནམ།” ཞེས་བཤད།
རོ་སི་ཤ་རོན་གྱི་མིག་ཟུང་ལས་མཆི་མའི་ཕྲེང་རྡོག་གསར་པ་འགའ་རེ་འཐོར་ཡོང་།
ཨ་མས་ནན་ཏན་གྱི་སྒོ་ནས་“ཁྱོད་ཀྱིས་སྲ་རྒྱོབས་ཤིག འདིར་ང་ཚོ་བཟའ་མི་མང་པོ་
ཡོད་པས། ཁྱོད་ཀྱིས་སྲ་རྒྱོབས་ཤིག མར་ཤོག་ལ་ཞོག་ཁོག་གི་ཤུན་ལྤགས་བཤུས། ཁྱོད་
ཀྱིས་རང་སེམས་རང་གིས་དཀྲུག་གི་ཡོད་པ་རེད།" ཅེས་བཤད།
བུ་མོ་ཁ་ཕྱིར་འཁོར་ནས་གུར་ནང་དུ་ཕྱིར་འགྲོ་གྲབས་ཤིག་བྱས། ཁོ་མོས་ཨ་མའི་གྲང་
ལྷང་ལྷང་གི་མིག་མདངས་ལས་བྱོལ་ཐབས་བྱས་མོད། འོན་ཀྱང་། མིག་མདངས་དེས་ཁོ་མོ་
དབང་དུ་བསྡུས་པས། ཁོ་མོ་དལ་མོས་ཚུར་མེ་ཕུང་གི་འགྲམ་དུ་ཡོང་ནས་ཁོ་འདི་ལྟར་
ཁ་བྲལ་སོང་བ་ཡིན་རྒྱུ་མ་རེད།” ཅེས་བཤད། དེ་ནས་ཁོ་མོའི་གདོང་གི་མིག་ཆུའི་བཞུར་
རྒྱུན་ཆད།
ཨ་མས་ཁྱོད་ཀྱིས་ལས་ཀ་ལས་དགོས། རྟག་པར་གུར་ནང་དུ་འཛུལ་ནས། སེམས་
ལ་མི་འཆར་དགུ་འཆར་ཞིག་དྲན། ངས་ད་བར་དུ་ཁྱོད་ལ་ཁ་ཡ་བྱེད་རྒྱུ་མ་བྱུང་། འོན་
ཀྱང་། ད་ནས་བཟུང་དོ་སྣང་བྱེད་རྒྱུ་ཡིན། ཡ། གྲི་འདི་འཁྱེར་ནས་ཞོག་ཁོག་དེ་དག་
གཏུབས་ཤིག ཅེས་བཤད།
བུ་མོ་པུས་བཙུགས་སུ་བསྡད་ནས་བཀའ་དང་དུ་བླངས་ཤིང་། དེ་ནས་རྩུབ་སྤྱོད་དང་
བཅས་ཁོ་ཚུར་སླེབས་པའི་བར་དུ་གཅིག་སྒུག་དང་། དེ་ནས་ཁོ་ལ་བཤད་རྒྱུ་ཡོད་ཚད་
བཤད་རྒྱུ་ཡིན།" ཞེས་བཤད།
ཨ་མའི་གདོང་ལ་དལ་མོས་འཛུམ་ཞིག་འཁོར། ཁོས་ཁྱོད་རང་རྡུང་སྲིད། རྒྱུན་པར་
རང་སེམས་རང་གིས་དཀྲུག་ནས། ཁོས་ཁྱོད་རྡུང་རུང་། དེ་ཁྱོད་ཀྱིས་རང་སྡུག་རང་གིས་
ཉོས་པ་རེད། གལ་སྲིད་ཁོས་ཁྱོད་བརྡུངས་ནས་ཁྱོད་ལ་ཅུང་བསམ་ཤེས་སུ་བཅུག་ཡོད་
ན། ངས་ད་རུང་ཁོ་ལ་ཚེ་རིང་ལོ་བརྒྱ་ཞུ་རྒྱུ་ཡིན།” བུ་མོའི་མིག་ནང་དུ་ཁོང་ཁྲོའི་མེ་ལྕེ་
འབར་གྱིན་འདུག་མོད། འོན་ཀྱང་། ཁུ་སིམ་མེར་བསྡད།
ཨ་ཁུ་ཇོན་གྱིས་རང་ཉིད་ཀྱི་ཞེང་ཁ་ཆེ་བའི་མཐེ་བོང་གིས་བཙའ་ཡིས་ཟིན་པའི་གཟེར་
མ་དེ་ས་ནང་དུ་ཟབ་མོར་བསྣུན་ནས་“ངས་མ་བཤད་ན་བཟོད་ཀྱི་མི་འདུག” ཅེས་བཤད།
ཨ་ཕས་ཨ་ལྟས་ངན། བཟོད་མི་ཐུབ་ན་ད་ཤོད། ཡ། ཁྱོད་ཀྱིས་སུ་བསད་པ་ཡིན།" ཞེས་
བཤད།
ཨ་ཁུ་ཇོན་གྱིས་རང་ཉིད་ཀྱི་རྫི་དོར་སྔོན་པོའི་གློ་ཁུག་ཆུང་བ་རུ་མཐེ་བོང་བསྲིངས་
ནས། ལྟེབས་རྩེག་བརྒྱབ་པའི་ཤོག་སྒོར་རྙིང་ཧྲུལ་ཞིག་ཕྱིར་བཏོན་ཡོང་། ཁོས་དེའི་ལྟེབས་
ཁ་ཕྱེས་ནས་ཚུར་བསྟན་ཏེ་“སྒོར་མོ་ལྔ་རེད།” ཅེས་བཤད།
ཨ་ཕས་འདི་བརྐུས་ཡོང་བ་ཡིན་ནམ ཞེས་དྲིས།
"མིན། འདི་ང་ལ་མ་གཞི་ནས་ཡོད། ལོགས་སུ་བསྐུངས་ནས་བཞག་པ་ཡིན
"འདི་ཁྱོད་ཀྱི་རེད་ཨ། ཨེ་རེད།
རེད། འོན་ཀྱང་། ངས་འདི་ལྟར་སྒོར་མོ་སྒེར་སྐུང་བྱས་ན་འགྲིག་གི་ཡོད་པ་མ་རེད།
ཨ་མས་”ངས་དེར་སྡིག་པ་ཡོད་པ་ཅི་ཡང་མཐོང་གི་མི་འདུག དེ་ཁྱོད་ཀྱི་རེད་ཨ ཞེས་
བཤད།
ཨ་ཁུ་ཇོན་གྱིས་དལ་མོས་འདི་ནི་རང་གར་བསྐུངས་བཞག་པ་ཙམ་མིན། འདི་ངས་
ཆང་རག་འཐུང་བྱེད་དུ་བསྐུངས་པ་ཡིན། ཁོག་གི་སྡུག་བསྔལ་འདིས་ན་ཟུག་གཏོང་ཐེངས་
རེ་རེར། ངས་ཆང་རག་འཐུང་ནས་སྡུག་མགོ་གནོན་གྱི་ཡོད་ལ། དུས་ཚོད་དེ་འདྲ་ཞིག་མི་
འགྱངས་པར་སླེབས་གྲབས་ཡོད་པ་ཚོར་ཡོད། ད་དུང་དུས་ཚོད་དེ་འདྲ་ཞིག་སླེབས་མེད་
སྙམ་ཡོད་མོད། འོན་ཀྱང་། དེ་ནས་ཆོས་དཔོན་དེས་ཋོམ་གྱི་ཆེད་དུ་རང་ཉིད་ཉེན་རྟོག་པ་
ལ་རྩིས་སྤྲད་པའི་དོན་དག་འདི་བྱུང་བ་རེད།" ཅེས་བཤད།
ཨ་ཕས་མགོ་བོ་ལྡེམ་ལྡེམ་བྱེད་ལ། ཕ་རོལ་པའི་སྐད་ཆ་གསལ་པོར་གོ་ཐུབ་པའི་ཆེད་
དུ་མགོ་བོ་ཚུར་ལ་འཁྱོགས། རུ་ཐེ་ནི་བྱི་ལ་ཞིག་དང་འདྲ་བར་གྲུ་མོའི་སྟེང་དུ་གོག་ནས་
ཉེ་སར་ནུར་ཞིང་། ཝིན་ཧྥིལད་ཀྱིས་ཁོ་མོའི་རྗེས་སུ་འབྲངས། རོ་སི་ཤ་རོན་གྱིས་ལག་
གི་གྲི་ཡིས་ཞོག་ཁོག་སྟེང་དུ་ཨི་ཁུང་གཏིང་ཟབ་པ་ཞིག་གཏོད། དགོང་དྲོའི་སྣང་བ་ཇེ་
སྟུག་དང་ཇེ་སྔོ་རེད།
ཨ་མས་བདེན་དོན་ར་སྤྲོད་བྱེད་པའི་ང་རོ་ཡིས་ཁོས་ཋོམ་བསྐྱབས་པའི་རྒྱུ་མཚན་གྱིས།
ཁྱོད་ཀྱིས་ཆང་འཐུང་དགོས་པའི་གནས་ལུགས་ཤིག་ངས་མཐོང་གི་མི་འདུག” ཅེས་བཤད།
ཇོན་གྱིས་སྐྱོ་སྣང་དང་བཅས་གནས་ལུགས་འདི་ཡིན་ཟེར་རྒྱུ་དཀའ་མོད། འོན་
ཀྱང་། ངའི་སེམས་པ་ཧ་ཅང་སྡུག ཁོས་དེ་འདྲའི་ལས་སླ་མོས་ཉེས་པ་རང་སྟེང་དུ་བླངས་
སོང་ཨ། ཁོ་ཁོ་ཚོའི་མདུན་ལ་བུད་ནས། 'དེ་ངས་བྱས་པ་ཡིན།' ཞེས་དེ་འདྲའི་སྣང་བ་ཡང་
མོས་ཁས་བླངས་སོང་ལ། དེ་ནས་ཁོ་ཚོས་ཁོ་ཁྲིད་སོང་བ་རེད།དེ་བས་ངས་ཆང་འཐུང་ནས་
རང་ཉིད་བཟི་རུ་འཇུག་དགོས།" ཅེས་བཤད།
ཨ་ཕས་ད་དུང་ཡང་མགོ་བོ་ལྡེམ་བཞིན་དུ་ངས་བལྟས་ན་ཁྱོད་ཀྱིས་བཤད་དགོས་
དོན་མི་འདུག གལ་སྲིད་ང་རང་ཁྱོད་ཡིན་རྒྱུ་ན། རང་ཉིད་ར་བཟི་འདོད་ན་ཐད་ཀར་ཆང་
འཐུང་དུ་འགྲོ་ཡི་རེད།” ཅེས་བཤད།
ཨ་ཁུ་ཇོན་གྱིས་སྐྱོ་སྣང་དང་བཅས་“མ་གཞི་ངས་རང་ཉིད་ཀྱི་སྡིག་པ་སྦྱོང་བའི་སྐལ་
བ་ཞིག་ལྡན་རྒྱུ་རེད་བསམ་ཡོད། འོན་ཀྱང་། དེ་འདྲའི་གོ་སྐབས་དེ་ཤོར་ཟིན་པ་རེད། ངས་
གོ་སྐབས་དེ་དམ་འཛིན་བྱེད་མ་ཐུབ་པས། ད་ལྟ་ཤོར་ཟིན་པ་རེད།” ཅེས་བཤད་ཅིང་། དེ་
ནས་“ཝ་ཡེ། ཁྱོད་རང་འུ་ཚང་གི་སྒོར་བདག་ཡིན་པས། ང་ལ་སྒོར་མོ་གཉིས་བྱིན་དང་།"
ཞེས་བཤད།
ཨ་ཕས་འདོད་ལ་མི་འདོད་ཀྱིས་གློ་ཁུག་ཏུ་ལག་པ་བསྲིངས་ནས། ཀོ་ཁུག་དེ་ཕྱིར་ཕྱུང་
ཡོང་། ་ཆང་གིས་བཟི་བར་སྒོར་མོ་བདུན་རེ་དགོས་རྒྱུ་མ་རེད། ཁྱོད་ཀྱིས་ཤམ་ཕེན་ཆང་
༉འདྲ་འཐུང་དགོས་རྒྱུ་མ་རེད་ཨ།"
ཨ་ཁུ་ཇོན་གྱིས་སྒོར་ལྔ་ལོ་ཅན་པོ་དེ་ཚུར་བསྲིངས། “ཁྱོད་ཀྱིས་འདི་འཁྱེར་ནས་ང་ལ་
སྒོར་མོ་གཉིས་བྱིན་དང་། སྒོར་མོ་གཉིས་ཀྱིས་ང་ཡག་ཐག་ཆོད་བཟི་ཐུབ་རྒྱུ་རེད། ངས་རང་
སྟེང་ནས་འཕྲོ་བརླག་གཏོང་བའི་སྡིག་པ་དེ་གསོག་མི་འདོད། ངས་ལག་ཏུ་ག་ཚོད་ཡོད་ན་
དེ་ཚོད་བཏུང་གི་རེད། ནམ་རྒྱུན་དེ་འདྲ་ཡིན།”
ཨ་ཕས་ཤོག་སྒོར་རྙིང་པ་དེ་ཚུར་བླངས་ནས། ལྕགས་སྒོར་གཉིས་ཕར་སྤྲོད་བཞིན་ཡ་
འདི། མི་ཞིག་ཡིན་ན་རང་ཉིད་ཀྱིས་ཅི་ཞིག་བྱེད་འདོད་པ་དེ་བྱེད་དགོས། མི་གཞན་པ
གནས་ལུགས་ཅི་ཞིག་བཤད་རུང་ཕན་ཐོགས་ཀྱི་མ་རེད། ཅེས་བཤད།
ཨ་ཁུ་ཇོན་གྱིས་ལྕགས་སྒོར་རྣམས་ཚུར་བླངས། “ཁྱོད་རང་ཁོང་ཁྲོ་ཟོས་མེད་དམ། ང་
ལའང་ཐབས་ཤེས་མེད་པ་ཤེས་རྒྱུ་རེད། ཨེ་རེད།
ཨ་ཕས་དཀོན་མཆོག་ཡེ་ཤུ། དེ་ལོས་ཤེས། ཁྱོད་རང་ཉིད་ཀྱིས་ཅི་ཞིག་བྱེད་དགོས་མིན་
དེ། ཁྱོད་རང་ཉིད་ལ་གསལ་བ་རེད། ཅེས་བཤད།
ཇོན་གྱིས་“ངས་འདི་མ་འཐུང་ན། དོ་ནུབ་ཀྱི་མཚན་མོ་འདི་ཕ་རོལ་ཏུ་འགྲོ་དཀའ་མོ་
རེད ཅེས་བཤད་ཅིང་། དེ་ནས་ཨ་མ་ལ་ཁ་འཁོར་ནས་“ཁྱོད་ཀྱིས་ཀྱང་ངའི་སྟེང་དུ་ལེ་
འཁོན་མི་དཀྲིའམ ཞེས་བཤད།
ཨ་མས་མགོ་བོ་ཡར་ལ་མི་འགྱོག་པར། སྐད་ངག་འཇམ་པོས་"མི་དཀྲི། མི་དཀྲི། ཁྱོད་
རང་གིས་ཐུངས་ཤིག ཅེས་བཤད།
ཨ་ཁུ་ཇོན་ཡར་ལངས་ནས། འུ་ཐུག་ཐབས་ཟད་ཀྱི་རྣམ་པས་དགོང་དྲོའི་སྣང་བའི་
ཁྲོད་དུ་ཕྱིན། ཁོ་རང་ཨར་འདམ་བྱུགས་པའི་གཞུང་ལམ་ཕྱོགས་སུ་སོང་ཞིང་། གཞུང་ལམ་
འཕྲེད་ཀྱིས་བརྒལ་ནས་སྐམ་ཟས་ཚོང་ཁང་དེ་རུ་ཕྱིན། ཚོང་ཁང་གི་དྲྭ་ཚགས་སྒོ་མོའི་
མདུན་དུ། ཁོས་རང་ཉིད་ཀྱི་ཞྭ་མོ་ཕུད་ནས་ཐང་གི་ཐལ་རྡུལ་ཁྲོད་དུ་གཡུགས་ཤིང་། རང་
མཐོང་རང་གིས་གཅོག་པའི་ཚུལ་གྱིས་དེའི་སྟེང་དུ་ཕྱི་རྟིང་གིས་རྡོག་བརྫིས་ཤིག་བྱས། དེ་
ནས་ཁོས་རང་ཉིད་ཀྱི་རལ་ཞིང་བཙོག་པའི་ཞྭ་མོ་ནག་པོ་དེ་དེ་གར་བསྐྱུར། ཁོ་ཚོང་ཁང་
གི་ནང་དུ་འཛུལ་ནས། ལྕགས་ཚགས་ཀྱི་ནང་དུ་ཆང་དཀར་དམ་བེ་སྣ་ཚོགས་བསྒྲིགས་
ཡོད་པའི་ཚོང་སྒྲོམ་དེར་སོང་།
ཨ་ཕ་དང་ཨ་མ། བྱིས་པ་ཚོ་བཅས་ཀྱིས་ཨ་ཁུ་ཇོན་ཕར་འགྲོ་བར་བལྟས། རོ་སི་ཤ་རོན་
གྱིས་ཞོག་ཁོག་གི་སྟེང་དུ་སྡང་མིག་བགྲད།
ཨ་མས་"ཇོན་སྙིང་རྗེ། ཆང་འཐུང་བས་ཕན་ཐོགས་མིན་མི་ཤེས། ཐོགས་རྒྱུ་མ་རེད། མི་
ཞིག་ཚད་འདི་འདྲ་ལ་ལྷུང་བ་མཐོང་མྱོང་མེད།" ཅེས་བཤད།
རུ་ཐེ་ཐལ་རྡུལ་ཁྲོད་ནས་རང་ཉིད་ཀྱི་འགྲམ་ངོས་སུ་ལོག་ནས་བསྡད། ཁོ་མོས་མགོ་བོ་
ཝིན་ཧྥིལད་དང་ཐག་ཉེ་སར་བཅར་ཏེ། ཁོའི་རྣ་བ་ཁོ་མོའི་ཁ་རྩར་ཚུར་འཐེན་ནས་“ངས་
ཀྱང་ཆང་འཐུང་ནས་བཟི་རྒྱུ་ཡིན། ཞེས་ཤུབ་པུར་བཤད། ཝིན་ཧྥིལད་ཀྱིས་སྣ་ཁུང་དུ་
སྡུར་བ་འཐེན་བཞིན་ཁ་དམ་པོར་བཙུམས། བྱིས་པ་གཉིས་ཀས་དབུགས་ཁ་བཙན་གྱིས་
བསྡམས་ནས་གོག་མ་ནུར་གྱིས་ཕར་སོང་ཞིང་། ཁོ་ཚོས་ཁོང་དགོད་བྱས་པས་གདོང་མདོག་
དམར་སྐྱ་རུ་གྱུར། ཁོ་ཚོས་རས་གུར་གྱི་ལྟག་རྒྱབ་ནས་བསྐོར་ནས་སོང་སྟེ། གུར་གྱི་ཕར་
ཕྱོགས་སུ་བཟི་སྐད་རེ་འདོན་བཞིན་མཆོང་མ་ལྡིང་གིས་སོང་། ཁོ་ཚོ་ལྕང་ཚལ་ཕྱོགས་སུ་
བྲོས་ཤིང་། ལྕང་ཚལ་ནང་དུ་སླེབས་པ་ན། ད་གཟོད་སྐད་ཤུགས་ཆེན་པོས་འཛེར་སྐད་
དང་བཅས་བགད། རུ་ཐེ་ཡིས་མིག་གཉིས་བཙུམས་ནས་གཟུགས་པོའི་ལྷུ་ཚིགས་ཚང་མ་
ལྷོད་ཅིང་། དེ་ནས་ལྕེ་ལེབ་ཕྱི་ལ་བསྲིངས་ནས་ཁྱར་ཁྱོར་ཡར་ཡོར་གྱིས་འགྲོ་བཞིན་“ང་
བཟི་འདུག” ཅེས་བཤད།
ཝིན་ཧྥིལད་ཀྱིས་སྐད་གསང་མཐོན་པོས་“ལྟོས་དང་། ང་ལ་ལྟོས་དང་། ང་འདིར་ཨ་ཁུ་
ཇོན་ཡིན་ཁུལ་བྱེད་ཡ།” ཞེས་ཟེར་བཞིན། ཁོས་ལག་པ་གཉིས་ཀ་རྡེབ་བཞིན་དབུགས་ཐུང་
བླངས་ཤིང་། མགོ་ཡུ་འཁོར་བའི་བར་དུ་དཀྲིས་འཁོར་བརྒྱབ།
རུ་ཐེ་ཡིས་“དེ་འདྲ་མ་རེད། འདི་འདྲ་རེད། འདི་ལྟར་རེད། ང་ཨ་ཁུ་ཇོན་ཡིན། ང་བཟི་
བོ་བཟི་རྐྱང་ཆགས་འདུག” ཅེས་བཤད།
ཨལ་དང་ཋོམ་གཉིས་ཀ་ལྕང་ཚལ་ཁྲོད་ནས་ཚུར་ཡོང་ནས། སྨྱོན་པ་དང་འདྲ་བར་
ཁྱར་ཁྱོར་ཡར་ཡོར་བྱེད་བཞིན་པའི་བྱིས་པ་གཉིས་ཀ་མཐོང་། ད་ལྟ་དགོང་ཁའི་སྣང་བ་
རབ་རིབ་ཏུ་གྱུར་འདུག་པས། ཋོམ་འགྲོ་མཚམས་བཞག་ནས་ཞིབ་ལྟ་བྱས་ཁོ་ཚོ་རུ་ཐེ་
དང་ཝིན་ཧྥིལད་གཉིས་ཀ་མ་རེད་དམ། ཁོ་གཉིས་ལ་ལྟས་ངན་ཅི་ཞིག་བྱུང་བ་ཡིན།" ཁོ་
ཚོ་ཉེ་སར་སོང་ཞིང་། དེ་ནས་ཋོམ་གྱིས་"ཁྱོད་གཉིས་སྨྱོས་ཡོད་པ་མིན་ནམ། ཞེས་བཤད།
བྱིས་པ་གཉིས་ཀ་ངོ་ཚ་ནས་རྩེད་མཚམས་བཞག་ཅིང་། རུ་ཐེ་ཡིས་ང་ཚོས། ང་ཚོས་
རྩེད་མོ་རྩེ་བཞིན་པ་ཡིན། ཞེས་བཤད།
་་་ཨལ་གྱིས་རྩེད་སྟངས་དེ་སྨྱོན་པ་འདྲ་པོ་ཞིག་རེད།” ཅེས་བཤད།
རུ་ཐེ་ཡིས་སྦ་གསང་མེད་པའི་སྒོ་ནས་“སྨྱོ་རྟགས་འདི་ལས་ཀྱང་ཆེ་བ་མང་པོ་མཐོང་
རྒྱུ་འདུག་ཨ།”ཞེས་བཤད།
ཨལ་སྔུན་དུ་སོང་ནས་ཋོམ་ལ་དེང་སང་རུ་ཐེ་ཡིས་ཟུར་ཟའི་སྐད་ཆ་མང་པོ་ཞིག་
སྦྱངས་ཡོང་གི་འདུག་ཨ། ཁོ་མོས་འདི་འདྲ་སྦྱོང་བརྡར་བྱས་ནས་ཡུན་རིང་ཞིག་ཡིན་ལ།
ད་ལྟ་བེད་སྤྱོད་གཏོང་བའི་དུས་ལ་བབས་པ་ཡིན་རྒྱུ་རེད།" ཅེས་བཤད།
རུ་ཐེ་ཡིས་ཁོའི་རྒྱབ་ཕྱོགས་ནས་གདོང་པ་སྙེར་སྙེར་བྱས་ཤིང་། མཛུབ་མོས་ཁ་ཤ་ཕྱི་ལ་
བསློགས་པ་དང༌། ལྕེ་ལེབ་སྒོ་ལ་བསྲིངས་ནས་གཡུག་གཡུག་བྱས་ཏེ། ཁོའི་ཁ་སློང་རྒྱུ་ཡོད་
ཚད་བསླངས་མོད། ཨལ་ཁ་ཕྱིར་མ་འཁོར་ཞིང་ཁོ་མོར་བལྟས་ཀྱང་མ་བལྟས། ཁོ་མོས་ཁོ་
ཚོའི་རྩེད་མོ་དེའི་མཇུག་སྐྱོང་ཆེད་ཝིན་ཧྥིལད་ལ་བལྟས་མོད། འོན་ཀྱང་། རྩེད་མོ་དེ་གཞི་
ནས་བྲོ་བ་མེད་པ་ཆགས་ཟིན་ལ། དེ་ཁོ་གཉིས་ཀྱིས་ཤེས་ཀྱི་ཡོད།
ཝིན་ཧྥིལད་ཀྱིས་ཆུ་འགྲམ་དུ་མར་སོང་ནས། མགོ་བོ་ཆུ་ནང་དུ་ཐིམ་པའི་རྩེད་མོ་རྩེ་
ཡ།” ཞེས་བསམ་ཚུལ་བཏོན་པས། ཁོ་ཚོ་ལྕང་ཚལ་བརྒྱུད་ནས་མར་ལ་སོང་། ཁོ་གཉིས་ཀ་
ཨལ་གྱི་སྟེང་དུ་ཁོང་ཁྲོ་ཟོས་ཡོད།
ས་སྲོད་ཀྱི་སྣང་བའི་ཁྲོད་ནས། ཨལ་དང་ཋོམ་གཉིས་ཀ་ཁུ་སིམ་པོས་སོང་ཞིང་། བཱོམ་
གྱིས་ཁ་སེ་ཡིས་དེ་འདྲ་མ་བྱས་ན་ཨང་འདོད། དེ་ངས་སྔ་ཙམ་ནས་ཚོར་ཡོད་ན་ཆོག ཉེ་
ཆར་ཁོས་རྒྱུན་དུ་ང་ཚོའི་ཆེད་དུ་ཅི་ཡང་མ་བསྒྲུབས་པའི་སྐོར་བཤད་ཀྱི་ཡོད། ཁོ་ནི་མི་
ཁྱད་མཚར་པོ་ཞིག་རེད། ནམ་རྒྱུན་བསམ་བློ་ཁོ་ན་བཏང་ནས། ཞེས་བཤད།
ཨལ་གྱིས་"ཆོས་དཔོན་བྱས་པའི་རྐྱེན་གྱིས་ཡིན་རྒྱུ་རེད། ཁོ་ཚོར་ནམ་རྒྱུན་བསམ་རྒྱུ་
དྲན་རྒྱུ་མང་ཞེས་བཤད།
ཁྱོད་ཀྱིས་བལྟས་ན་ཁོན་ནེ་གང་དུ་ཕྱིན་པ་ཡིན་རྒྱུ་རེད།
“ངས་བལྟས་ན་སྐྱག་པ་གཏོང་དུ་ཕྱིན་པ་ཡིན་རྒྱུ་རེད།
"དེས་ན་ཁོའི་སྐྱག་ལམ་དངོས་གནས་ཐག་རིང་རེད།"
ཁོ་ཚོ་རས་གུར་ཚོའི་ཁྲོད་ནས་གུར་རྩར་བཅར་ནས་ཚུར་ཡོང་། ཁོ་ཚོ་ཧྥི་ལོའེ་ཌི་
ཚང་གི་རས་གུར་འགྲམ་དུ་སླེབས་སྐབས་སུ། འབོད་སྒྲ་ཆུང་ཆུང་ཞིག་གིས་ཁོ་ཚོའི་འགྲོ་
མཚམས་བཅད། ཁོ་ཚོ་གུར་གྱི་སྒོ་ཕྱར་གྱི་ཉེ་སར་བཅར་ནས་ཙོག་པུར་མར་སྒུར། ཧྥི་ལོའེ་
ཌི་ཡིས་གུར་འདབས་ཅུང་ཡར་བཀྱགས་ཁྱོད་ཚོ་འགྲོ་རྒྱུ་བྱས་ཡོད་དམ།”
ཁཱོམ་གྱིས་ད་རུང་མི་ཤེས། ཁྱོད་ཀྱིས་བལྟས་ན་སོང་ན་དགའ་རྒྱུ་རེད་དམ།" ཞེས་བཤད།
ཧྥི་ལོའེ་ཌི་སྐྱོ་སྣང་གིས་གད་མོ་བགད། "གླང་རྒན་དེས་ཅི་ཞིག་བཤད་སོང་བ་གོ་མ་
སོང་ངམ། ཁྱོད་ཚོ་འདི་ནས་ཁ་མ་བྲལ་ན། ཁོ་ཚོས་ཞག་སྒར་ཡོངས་རྫོགས་མེར་བསྲེག་
རྒྱུ་རེད། ཉེན་རྟོག་པ་དེས་རྡུང་རྡེག་ཅིག་གཟེད་རྗེས་ཡང་བསྐྱར་འདི་ཕྱོགས་སུ་ཕྱིར་ཡོང་
གི་མ་རེད་འདོད་ན། དེ་ཁྱོད་ཀྱི་གླེན་རྟགས་རེད། ཁོ་ཚོས་རྒྱན་འཛུགས་ཁང་གི་མི་དེ་ཚོ་
ཁྲིད་ཡོང་ནས་སྒར་འདི་དོ་ནུབ་བསྲེག་རྒྱུ་རེད།
ཁཱོམ་གྱིས་དེས་ན་སོང་ན་དགའ་རྒྱུ་རེད། ཁྱོད་ཚོ་གང་དུ་འགྲོ་རྒྱུ་ཡིན།” ཞེས་བཤད།
ངས་སྔོན་མ་བཤད་པ་ལྟར། བྱང་ཕྱོགས་སུ་འགྲོ་རྒྱུ་ཡིན།
ཨལ་གྱིས་“ཨུན། མི་ཞིག་གིས་ང་ལ་འདིའི་ཐག་ཉེ་ཞིག་ན་སྲིད་གཞུང་གིས་གཉེར་བའི་
སྒར་ཞིག་ཡོད་རབས་བཤད་སོང་། དེ་གང་དུ་ཡོད་དམ ཞེས་བཤད།
། ངས་བལྟས་ན་དེ་ཉིད་ད་ལྟ་ཁ་གང་ཡོད་རྒྱུ་རེད།
རེད་ཡ། དེ་གང་དུ་ཡོད་དམ།
"འདི་ནས་ལྷོ་ཕྱོགས་སུ་གཞུང་ལམ་ཨང་དགུ་བཅུ་གོ་དགུ་པ་བརྒྱུད་ནས་ལེ་དབར་
བཅུ་གཉིས་བཅུ་གསུམ་སོང་རྗེས། ཤར་ཕྱོགས་སུ་འཁོར་ནས་ཝེ་ཌི་ཕ་ཆི་གྲོང་རྡལ་ཕྱོགས་
སུ་འགྲོ་དགོས། སྒར་དེ་གྲོང་རྡལ་གྱི་ཐག་ཉེ་ན་ཡོད། འོན་ཀྱང་། ཁ་གང་ཡོད་རྒྱུ་རེད།
ཨལ་གྱིས་"མི་དེས་སྒར་དེ་ཧ་ཅང་ཡག་པོ་འདུག་ཟེར། ཞེས་བཤད།
རེད། དེ་ཡག་པོ་ཡོད་པ་རེད། དེ་གར་ཁྱོད་རང་ཁྱི་གྲལ་དུ་མི་འཕེན་པར་མི་གྲལ་དུ་
འཇོག་གི་ཡོད་ལ། དེ་གར་ཉེན་རྟོག་པ་ཡང་མེད། འོན་ཀྱང་། ད་ལྟ་ཁ་གང་ཟིན་ཡོད་རྒྱུ་
རེད།”
ཋོམ་གྱིས་ཉེན་རྟོག་པ་དེ་དེ་འདྲའི་ཀུན་སྤྱོད་ངན་དོན་ངས་ཧ་མི་གོཕར་བལྟས་ཚོད་
ཀྱིས་ཁོས་བསམ་གཟས་ནས་རྙོག་དྲ་འཚོལ་བཞིན་པ་འདྲ། ཁོས་མི་གཅིག་གིས་རྙོག་དྲ་ཨེ་
བཟོར་སྒུག་ཡོད་པ་འདྲ།” ཞེས་བཤད།
ཧྥི་ལོའེ་ཌི་ཡིས་"འདི་ཕྱོགས་སུ་གནས་ཚུལ་ག་འདྲ་ཡིན་མིན་མི་ཤེས། འོན་ཀྱང་། བྱང་
ཕྱོགས་སུ་ངས་མི་ཞིག་ངོ་ཤེས། ཁོ་མི་ཡག་པོ་ཞིག་ཡིན། ཁོས་ཟེར་ན་ཉེན་རྟོག་པ་ཚོར་
འཛིན་བཟུང་བྱེད་རྒྱུའི་འགན་ཁུར་ཡོད་པ་རེད་ཟེར། སྲིད་གཞུང་གིས་ཉེན་རྟོག་དཔོན་
པོར་བཙོན་པ་རེ་རེའི་ཐད་ལ་ཉིན་རེར་སྒོར་ཟུར་བདུན་དང་ཕྱེད་ཀའི་གྲོན་དངུལ་སྤྲོད་
ཀྱི་ཡོད་ལ། ཁོས་བཙོན་པ་རེའི་ཟས་རིན་ལ་སྒོར་ཟུར་གཉིས་དང་ཕྱེད་རེ་མ་གཏོགས་
གཏོང་གི་མེད། དེ་བས་གལ་སྲིད་བཙོན་པ་འཛིན་རྒྱུ་མ་རྙེད་ན། ཁོ་ལ་ཁེ་སྤོགས་ལེན་རྒྱུ་
ཡོད་པ་མ་རེད་ཟེར། ངའི་ངོ་ཤེས་དེས་གཟའ་འཁོར་གཅིག་གི་རིང་ལ་བཙོན་པ་གཅིག་
ཀྱང་འཛིན་རྒྱུ་མ་རྙེད་པའི་རྐྱེན་གྱིས། ཉེན་རྟོག་དཔོན་པོས་ཁོ་ལ། གལ་སྲིད་བཙོན་པ་
འཛིན་རྒྱུ་མི་རྙེད་ན་ཉེན་རྟོག་ལས་རྟགས་ཕྱིར་སྤྲོད་ཤོག་ཅེས་འཇིགས་སྐུལ་བྱས་རབས་
ཟེར། བལྟས་ཡོང་ན་དེ་རིང་གི་ཉེན་རྟོག་པ་དེས་ཐབས་དང་རྣམ་པ་གང་ཡང་རུང་བའི་
སྒོ་ནས། བཙོན་པ་ཞིག་འཛིན་རྒྱུ་སེམས་ཐག་བཅད་ཡོད་ངེས་རེད། ཅེས་བཤད།
ཁོམ་གྱིས་“ད་ང་ཚོ་འགྲོ་དགོས། བདེ་མོ། ཧྥི་ལོའེ་ཌི ཞེས་བཤད།
བདེ་མོ། གཅིག་བྱས་ན་ང་ཚོ་ཡང་བསྐྱར་ངོ་ཐུག་རྒྱུ་རེད། ཐུག་པར་སྨོན།
ཨལ་གྱིས་བདེ་མོ།” ཞེས་བཤད་ཅིང་། དེ་ནས་ཁོ་ཚོས་ས་སྲོད་ཀྱི་གྲིབ་ནག་འོག་གི་
ཞག་སྒར་དེ་བརྒྱུད་ནས་ཇོ་ཌི་ཚང་གི་རས་གུར་དུ་སོང་།
ཞོག་ཁོག་རྔོད་བཞིན་པའི་རྔོད་སླང་གིས་མེ་ཕུང་གི་སྟེང་ནས་སིར་སྒྲ་སྒྲོག་ཅིང་། དེའི་
སྟེང་གི་སྣུམ་ཐིག་རྣམས་མེའི་སྟེང་དུ་འཐོར། ཨ་མས་མཐུག་པོ་བྱས་ཏེ་གཏུབས་པའི་ཞོག་
ལེབ་རྣམས་ཁེམ་བུ་ཞིག་གིས་སྟེང་འོག་བརྗེས། ཨ་ཕ་དེ་དང་ཐག་ཉེ་ས་རུ་བསྡད་འདུག་
ཅིང་། ཁོའི་ལག་ཟུང་གིས་པུས་མོ་བསྡམས་ནས་ཡོད་ལ། རོ་སི་ཤ་རོན་རས་ཡུག་གི་འོག་
ཏུ་བསྡད་ཡོད།
ཨ་མས་སྐད་ཤུགས་ཆེན་པོས་"ཋོམ་རེད་འདུག་ཨ། དཀོན་མཆོག་ཐུགས་རྗེ་ཅན། ཞེས་
བཤད།
ཁཱོམ་གྱིས་ང་ཚོ་འདི་ནས་ཁ་འབྲལ་དགོས་ཀྱི་འདུག"ཅེས་བཤད།
ཡང་གནད་དོན་ཅི་ཞིག་རེད།”
"ཨུན། ཧྥི་ལོའེ་ཌི་ཡིས་ཟེར་ན། ཁོ་ཚོས་དོ་ནུབ་ཞག་སྒར་འདི་མེ་སྲེག་གཏོང་རྒྱུ་རེད་
ཟེར
ཨ་ཕས་ཨོ། དེ་ལྟས་ངན་ཅི་ཞིག་གི་དོན་དུ་རེད། ང་ཚོས་ནག་ཉེས་ཅི་ཡང་བཟོས་མེད་
ཨ།" ཞེས་བཤད།
ཋོམ་གྱིས་"ཉེན་རྟོག་པ་ཞིག་ལ་གཅར་རྡུང་བཏང་བ་མ་གཏོགས་གཞན་པ་ཅི་ཡང་བྱས་
མེད” ཅེས་བཤད།
"ཨུན། ང་ཚོས་དེ་འདྲ་གཏན་ནས་བྱས་མེད།
"ཉེན་རྟོག་པ་དེའི་བཤད་ལུགས་ལ་བལྟས་ན། ཁོ་ཚོས་ང་ཚོ་འདི་ནས་བདའ་རྒྱུ་ཡིན་
པ་འདྲ།
རོ་སི་ཤ་རོན་གྱིས་"ཁོན་ནེ་མཐོང་བྱུང་ངམ།” ཞེས་འདྲི་རྩད་བྱས།
ཨལ་གྱིས་མཐོང་བྱུང་། ཁོ་གཙང་པོ་བརྒྱུད་ནས་ཡར་ཕྱོགས་སུ་ཕྱིན་སོང་། ལྷོ་ཕྱོགས་
སུ་ཁ་འཁོར་ནས་ཕྱིན་སོང་།" ཞེས་བཤད།
། ཁོ་ཁ་འབྲལ་བཞིན་པ་མིན་ནམ
དེ་ངས་མི་ཤེས།
ཨ་མ་ཚུར་བུ་མོ་ལ་ཁ་འཁོར། “རོ་སི་ཤ་རོན། དེ་རིང་ཁྱོད་ཀྱི་རྣམ་འགྱུར་དང་སྐད་
ཆ་ཁྱད་མཚར་རྐྱང་རྐྱང་རེད། ཅི་རེད། ཁོན་ནེ་ཡིས་ཁྱོད་ལ་ཅི་ཞིག་བཤད་པ་མིན་ནམ།
རོ་སི་ཤ་རོན་གྱིས་གདོང་པ་ནག་ཐིང་ཐིང་གིས་“ཁོས་ཟེར་ན། ཁོས་འདྲུད་འཐེན་
འཕྲུལ་འཁོར་སྐོར་ལ་སློབ་སྦྱོང་བྱས་ནས། ཕ་ཡུལ་དུ་བསྡད་ཡོད་ན་འགྲིག་ཡོད་ས་རེད་
ཟེར ཞེས་བཤད།
ཁོ་ཚོ་ཚང་མ་འཇམ་ཅག་གེར་གྱུར། རོ་སི་ཤ་རོན་གྱིས་མེ་ཕུང་ལ་བལྟས་ནས་འདུག་
ཅིང་། མེ་འོད་ཁྲོད་ནས་ཁོ་མོའི་མིག་ཟུང་ཁྲ་རིག་རིག་བྱེད། རྔོད་སླང་ནང་གི་ཞོག་ཁོག་
གིས་ཙི་སྒྲ་དྲག་ཏུ་སྒྲོག བུ་མོས་སྣ་རྔུབ་ཅིག་བྱས་རྗེས་ལག་རྒྱབ་ཀྱིས་སྣ་གདོང་ཕྱིས།
ཨ་ཕས་ཁོན་ནེ་འདི་མི་ཡག་པོ་ཞིག་མ་རེད། དེ་ངས་སྔ་ས་ནས་མཐོང་ཡོད། སྙིང་
སྟོབས་སེན་མགོ་ཙམ་ཡང་མེད་པར་སྣང་བ་རི་རབ་ལས་ཀྱང་མཐོ།" ཞེས་བཤད།
རོ་སི་ཤ་རོན་ཡར་ལངས་ནས་གུར་ནང་དུ་ཕྱིན། ཁོ་མོ་མལ་གདན་སྟེང་ནས་མར་
བསྡད་ནས་ཁ་སྦུབ་ཏུ་ལོག་ཅིང་། མགོ་བོ་སྤར་མོ་ཟུང་གིས་བཀབ།
ཨལ་གྱིས་ཁོ་རང་ཕྱིར་ཁྲིད་ཡོང་ན་ཕན་ཐོགས་ཅི་ཡང་ཡོད་རྒྱུ་མ་རེད། ཨེ་རེད།" ཅེས་
བཤད།
ཨ་ཕས་འགྲོ་མི་དགོས། ཁོ་རང་དེ་འདྲའི་ཐ་ཤལ་ཞིག་ཡིན་ན། ང་ཚོར་ཁོ་དགོས་དོན་
མེད ཅེས་བཤད།
ཨ་མས་རས་གུར་ནང་གི་རོ་སི་ཤ་རོན་ཉལ་ཡོད་སའི་མལ་གདན་ཕྱོགས་སུ་བལྟས་ནས་
ཤུ་... ། དེ་ལྟར་མ་བཤད།" ཅེས་བཤད།
ཨ་ཕས་ཨུ་ཚུགས་ཀྱི་རྣམ་པས་མ་གཞི་ཁོ་རང་མི་ངན་པ་ཞིག་རེད་ཨ། རྟག་པར་ཁ་
ནས་དེ་བྱེད་རྒྱུ་ཡིན། འདི་བྱེད་རྒྱུ་ཡིན་ཟེར་བ་མ་གཏོགས། ལག་ལེན་དུ་ཕབ་སོང་བ་
གཅིག་ཀྱང་མེད་ཨ། ཁོ་རང་ང་ཚོའི་གྲས་སུ་ཡོད་དུས་ཁོ་ལ་ཅི་ཡང་ལབ་མེད། ད་ཁོ་རང་
ཁ་བྲལ་སོང་དུས་... །" ཞེས་བཤད།
ཨ་མས་སྐད་མགོ་དམའ་མོས་" ཤུ་...།" ཞེས་བརྡ་བཏང་།
"དཀོན་མཆོག་ཡེ་ཤུ། ཅིའི་ཕྱིར། ངས་ཅིའི་ཕྱིར་ཁ་བཙུམ་དགོས་པ་རེད། ཁོ་རང་བྲོས་
སོང་བ་རེད། མ་རེད་དམ།
ཨ་མས་ཁེམ་བུ་ཡིས་ཞོག་ཁོག་རྣམས་སྟེང་འོག་བརྗེས། རྔོད་སླང་ནང་གི་སྣུམ་ཞག་
ཁོལ་ནས་སྣུམ་ཐིག་མཆེད། ཁོ་མོས་མེ་སྟེང་དུ་ཤིང་ཐུར་འཕངས་པས། མེ་ལྕེ་མཐོན་པོར་
འབར་ནས་གུར་ངོས་སུ་མེ་འོད་དམར་ལྷེམ་ལྷེམ་དུ་འཕྲོས། ཨ་མས་"རོ་སི་ཤ་རོན་ལ་མི་
འགྱངས་པར་ཕྲུ་གུ་ཞིག་བཙའ་རྒྱུ་རེད་ལ། ཕྲུ་གུའི་ཕྱེད་ཀ་ནི་ཁོན་ནེ་ཡི་རེད། ཕྲུ་གུ་འདི་
ཡར་འཚར་ལོངས་འབྱུང་དུས། མི་ཚོས་ཁོའི་ཨ་ཕ་མི་ངན་ཐ་ཤལ་ཞིག་རེད་ཅེས་བཤད་པ་
ཐོས་ན་བཟང་གི་མ་རེད།” ཅེས་བཤད།
ཨ་ཕས་སྐྱག་རྫུན་བཤད་པ་ལས་དེ་ལྟར་བཤད་ན་དགའ།” ཞེས་བཤད།
ཨ་མས་“མ་རེད། དེ་འདྲ་མ་རེད།" ཅེས་ཁོའི་བཤད་མཚམས་བཅད་ནས་ཁོ་རང་ཤི་
སོང་བར་ཆ་འཇོག་བྱོས། ཁོན་ནེ་ཤི་སོང་བ་ཡིན་ན། ཁྱོད་ཀྱིས་ཁོ་ངན་རབས་བཤད་རྒྱུ་མ་
རེད།" ཅེས་བཤད།
ཁོམ་ཁོ་ཚོའི་བར་དུ་ལྡིང་ནས་“ཡ་ཡ། ད་ཅི་ཞིག་བཤད་བཞིན་ཡོད། ཁོན་ནེ་ཁ་བྲལ་
སོང་བ་ཡིན་མིན་ད་དུང་ཐག་གིས་མི་ཆོད་ལ། ང་ཚོར་ཁོའི་སྐོར་བཤད་ནས་འདུག་ཁོམ་
མེད། ང་ཚོས་ཟ་མ་ཟོས་རྗེས་ལམ་ལ་འབུད་དགོས།" ཞེས་བཤད།
"ལམ་ལ་འབུད་དགོས་ཨེ། ང་ཚོ་ད་ལྟ་རང་ལ་འདིར་སླེབས་པ་མ་རེད་དམ ཨ་མས་
མེ་འོད་འོག་གི་མུན་ནག་བརྒྱུད་ནས་ཁོ་ལ་བལྟས།
ཁོས་གཟབ་ནན་གྱི་སྒོ་ནས་ཁོ་ཚོས་དོ་ནུབ་ཞག་སྒར་འདི་མེ་སྲེག་གཏོང་རྒྱུ་རེད། ཨ་
མ། ཁོ་ཚོས་ང་ཚོའི་ཅ་ལག་ཚང་མ་མེར་སྲེག་དུས། ངས་བཟོད་བསྲན་བྱས་ནས་འདུག་མི་
ཐུབ་པ་ཁྱོད་ཀྱིས་ཀྱང་ཤེས་རྒྱུ་རེད། དེ་འདྲ་ཨ་ཕས་ཀྱང་བཟོད་རྒྱུ་མ་རེད་ལ། ཨ་ཁུ་ཇོན་
གྱིས་ཀྱང་བཟོད་རྒྱུ་མ་རེད། དེ་དུས་འཁྲུག་འཛིང་ཞིག་མ་བྱས་ཐབས་མེད་ཡོང་གི་རེད་ལ།
ང་བཟུང་ནས་བཙོན་དུ་ཕྱིར་བཅུག་ན། དངོས་གནས་སྡུག་དེ་འཁུར་མི་ཐུབ། དེ་རིང་ཆོས་
དཔོན་མིན་རྒྱུ་ན་ང་བཙོན་དུ་བཅུག་ཚར།” ཞེས་གསལ་བཤད་བྱས།
ཨ་མས་སྣུམ་ཞག་ཚ་པོའི་ནང་གི་ཞོག་ཁོག་རྣམས་སྟེང་འོག་བརྗེ་བཞིན་འདུག་ལ།
དེ་ནས་ཁོ་མོས་སེམས་ཐག་བཅད་ནས་ངར་སྐད་དང་བཅས་“ཡ་ད་ཤོག ཤོག་ལ་འདི་ཟོ།
ང་ཚོས་མགྱོགས་པོར་བཟའ་དགོས།” ཞེས་བཤད་ཅིང་། དེ་ནས་ཁོ་མོས་ཀྲིན་སྡེར་རྣམས་
ཐང་ལ་བསྒྲིགས།
ཨ་ཕས་ཨ་ཁུ་ཇོན་ཅི་བྱའམ།” ཞེས་བཤད།
ཁཱོམ་གྱིས་“ ཨ་ཁུ་ཇོན་གང་དུ་ཡོད།” ཅེས་དྲིས།
ཨ་ཕ་དང་ཨ་མ་གཉིས་ཀ་ཡུད་ཙམ་ལ་འཇམ་ཅག་གེར་བསྡད་ཅིང་། དེ་ནས་ཨ་ཕས་
‘ཁོ་ཆང་རག་འཐུང་དུ་ཕྱིན་སོང་།” ཞེས་བཤད།
ཥོམ་གྱིས་དཀོན་མཆོག་ཡེ་ཤུ། ཁོས་ཆང་རག་འཐུང་བའི་དུས་ཚོད་ཏག་ཏག་ཅིག་
བདམས་འདུག་ཨ། ཁོ་གང་དུ་ཕྱིན་སོང་།” ཞེས་བཤད།
ཨ་ཕས་"ངས་མ་ཤེས” ཞེས་བཤད།
ཁོམ་ཡར་ལངས་ནས་“ཉོན་དང་། ཁྱོད་ཚོས་དགོང་ཟས་ཟོས་རྗེས། ཅ་དངོས་རྣམས་
རླངས་འཁོར་སྟེང་དུ་རྩིགས། ང་ཨ་ཁུ་ཇོན་འཚོལ་དུ་འགྲོ། ཁོ་གཞུང་ལམ་ཕར་ཕྱོགས་
ཀྱི་ཚོང་ཁང་དེ་རུ་ཕྱིན་པ་ཡིན་རྒྱུ་རེད།” ཅེས་བཤད།
ཁོམ་མགྱོགས་པོར་ཕར་སོང་། རས་གུར་དང་སྤྱིལ་བུ་རེ་རེའི་མདུན་དུ། དགོང་ཟ
སྐོལ་བའི་མེ་ཕུང་ཆུང་ཆུང་རེ་སྤར་འདུག་ལ། མེ་ལྕེའི་འོད་སྣང་དག་བཙོག་ཅིང་ཧྲལ་
བའི་སྐྱེས་པ་དང་བུད་མེད་ཚོའི་གདོང་པར་ཕོག་ཅིང་། འོད་སྣང་ཁག་བྱིས་པ་ཚོའི་སྟེང་དུ་
མཆོངས། རས་གུར་ཉུང་ཉུང་ཞིག་གི་ནང་དུ། ས་སྣུམ་སྒྲོན་མེ་སྤར་བའི་འོད་སྣང་མཐོང་
ཐུབ་ལ། རས་གུར་དེ་ཁག་གི་རས་གཞིའི་ངོས་སུ་གྲིབ་གཟུགས་ཆེན་པོ་རེ་སྤྲོས་ནས་གདའ།
ཁོམ་ཐལ་རྡུལ་གྱིས་གང་བའི་ལམ་ཕྲན་བརྒྱུད་ནས། ཨར་འདམ་གྱི་གཞུང་ལམ་འཕྲེད་
ཀྱིས་བཅད་དེ། སྐམ་ཟས་ཚོང་ཁང་ཆུང་ཆུང་དེ་རུ་སོང་། ཁོ་དྲྭ་ཚགས་སྒོ་མོའི་མདུན་
དུ་ལངས་ནས་ནང་དུ་བལྟས། ཚོང་བདག་ནི་མི་དཀྱུས་མ་གཟུགས་ཆུང་ཞིག་རེད་ལ།
ཁོའི་གདོང་པར་སྨ་ར་ཛ་རེ་ཛོ་རེ་སྐྱེས་ཡོད་ཅིང་། མིག་ཟུང་ཆུ་ཀོར་ཀོར་རེད། ཁོས་ཚོང་
སྒྲོམ་ངོས་སུ་ཁེན་ནས་ཚགས་པར་ཀློག་བཞིན་འདུག ཁོའི་ཕྲ་ལ་རིད་པའི་དཔུང་ལག་
རྗེན་པར་བུད་འདུག་ཅིང་། ཁོས་པང་ཁེབས་དཀར་པོ་རིང་པོ་ཞིག་གྱོན་ཡོད། ཁོའི་མཐའ་
འཁོར་དང་རྒྱབ་ཕྱོགས་སུ་ལྕགས་ཀྲིན་དུ་བཅུག་པའི་ཟས་རིགས་སྣ་ཚོགས་མཆོད་རྟེན་
བཞིན་དུ་བརྩིགས། ཋོམ་ནང་དུ་སླེབས་པ་ན་ཁོས་ཁོ་བོ་ཡར་ལ་བཀྱགས་ཤིང་། ཁོའི་མིག་
ཟུང་གིས་མེ་མདའ་འབེན་ལ་གཟས་པ་བཞིན་ཟིམ་ཟིམ་གྱིས་བལྟས།
ཚོང་བདག་གིས་དགོང་དྲོ་བདེ་ལེགས། ཅི་ཞིག་འཚོལ་བཞིན་ཡོད།" ཅེས་བཤད།
ཥོམ་གྱིས་"ངས་ཨ་ཁུ་འཚོལ་བཞིན་ཡོད། ཁོས་ཀྱང་ཅི་ཞིག་བོར་ཟིན་པ་འདྲ།” ཞེས་
བཤད།
མི་དཀྱུས་མ་དེའི་གདོང་པར་མགོ་འཐོམ་དང་སེམས་ཁྲལ་གྱི་ཉམས་གཉིས་ལྷན་ཅིག་
ཏུ་ཤར། ཁོའི་སྣ་མགོར་ཟ་འཕྲུག་ཅིག་ལངས་པ་དང་འདྲ་བར། རང་ཉིད་ཀྱི་སྣ་རྩེར་ཡང་
མོས་རེག་ནས་གཡོ་སྒུལ་བྱས་རྗེས་ཁྱོད་ཚོ་ལྟ་བུའི་མི་དམངས་ཚོས་ནམ་རྒྱུན་མི་རེ་ཟུང་
འབོར་གྱི་ཡོད་པ་འདྲ། སྐབས་དང་སྐབས་སུ་མི་འགའ་རེ་ཡོང་ནས། ་མིང་ལ་ཅི་དང་ཅི་
ཟེར་བ། ཕྱིའི་རྣམ་པ་འདི་དང་དེ་འདྲ་བའི་མི་ཞིག་མཐོང་ན། ང་ཚོ་བྱང་ཕྱོགས་སུ་ཕྱིན་
སོང་ལབ་རོགས།' ཞེས་བཤད་ལ། དོན་དག་དེ་འདྲ་བ་ཡང་ནས་ཡང་དུ་འབྱུང་གི་ཡོད།”
ཅེས་བཤད།
ཋོམ་གད་མོ་བགད་“ཨུན། གལ་སྲིད་ཁྱོད་ཀྱིས་སྣབས་ལུད་ཛར་ཛར་ཅན་གྱི་ན་
གཞོན་མིང་ལ་ཁོན་ནེ་ཟེར་བ། ཕར་བལྟས་ཚོད་ཀྱིས་སྤྱང་ཁྱི་དང་འདྲ་བ་ཞིག་མཐོང་ཚེ།
ང་ཚོ་ལྷོ་ཕྱོགས་སུ་ཕྱིན་སོང་ལ། ཁྱོད་རང་དམྱལ་བའི་ཡུལ་དུ་རྒྱུགས་ཤིག་ལབ་རོགས།
འོན་ཀྱང་། ངས་འཚོལ་བཞིན་པ་ནི་ཁོ་མིན། ཁྱོད་ཀྱིས་མགོའི་སྐྲ་ལོར་སེ་ཞད་འདྲེས་
ཤིང་། ལུས་ལ་དོར་མ་ནག་པོ་གྱོན་པ་དང་། རང་ལོ་དྲུག་ཅུ་ཡས་མས་ལ་སོན་པའི་རྒད་
པོ་ཞིག་འདི་གར་ཆང་རག་ཉོ་བར་ཡོང་བ་མཐོང་བྱུང་ངམ།
སྐྲ་ལོར་སེ་ཞད་འདྲེས་པའི་མི་དེའི་མིག་མདངས་ཇེ་དྭངས་སུ་གྱུར་“ཁོ་ཏན་ཏན་སླེབས་
སོང་། ངས་དེ་འདྲ་ཞིག་སྔོན་ཆད་མཐོང་མྱོང་མེད། ཁོ་རང་སྒོ་མདུན་དུ་ལངས་ནས། རང་
ཉིད་ཀྱི་ཞྭ་མོ་ཐང་ལ་གཡུགས་ནས་སྟེང་དུ་རྡོག་བརྫིས་བྱས། འདི། འདི་ཁོའི་ཞྭ་མོ་རེད།”
ཁོས་ཚོང་སྒྲོམ་འོག་ནས་ལྟེབས་གཉེར་བབས་ཤིང་ཐལ་རྡུལ་ཆགས་པའི་ཞྭ་མོ་ཞིག་བླངས་
ཡོང་།
ཋོམ་གྱིས་ཞྭ་མོ་དེ་ཚུར་བླངས་“རེད། དེ་ཁོའི་རེད
"ཨུན། སྐུ་ཞབས། ཁོས་ཆང་དཀར་དམ་བེ་གཉིས་ཉོས་རྗེས་སྐད་ཆ་ཅི་ཡང་མ་བཤད།
ཁོས་དམ་བེའི་ཁ་གཅོད་བླངས་ནས་ཐད་ཀར་མགོ་ལ་བསྐོར་སོང་། འོན་ཀྱང་། ང་ལ་འདི་
གར་ཆང་རག་བཏུང་བའི་ཆོག་མཆན་དཔང་ཡིག་མེད་པས། ·གྲོགས་པོ། ཁྱོད་ཀྱིས་ཚོང་
ཁང་ནང་ནས་ཆང་འཐུང་ཆོག་གི་མ་རེད། ཕྱི་ལོགས་སུ་སོང་ནས་འཐུང་རོགས།' ཞེས་
ལབ་པ་ཡིན། ཨུན། དེ་ནས་ཁོ་ཕྱི་ལོགས་སུ་ཕྱིན་སོང་། ངས་བལྟས་ན། ཁོས་དམ་བེ་དེ་
མགོ་ལ་སྐོར་ཐེངས་གསུམ་བཞིའི་ནང་ནས་བཏུང་ཚར་བར་བྱས་ཡོད་ངེས་ཡིན། ཁོས་དམ་
བེ་སྟོང་པ་དེ་མར་གཡུགས་རྗེས། སྒོ་འགྲམ་དུ་ཁེན་ནས་ཡུད་ཙམ་ལ་བསྡད་ཅིང་། ཁོའི་
མིག་ཟུང་ལ་ཉོབ་སྣང་བབས། དེ་ནས་ཁོས། ་ཐུགས་རྗེ་ཆེ།' ཞེས་བཤད་རྗེས་ཕར་ཕྱོགས་སུ་
ཕྱིན་སོང་། ངའི་མི་ཚེའི་ནང་དུ་མི་ཞིག་གིས་ཆང་རག་དེ་འདྲ་འཐུང་བ་མཐོང་མྱོང་མེད།
"ཕྱིན་སོང་ཨེ། ཕྱོགས་གང་དུ་ཕྱིན་སོང་། ང་ཁོ་འཚོལ་དུ་འགྲོ་དགོས།"
། སྟབས་འགྲིག་པ་ཞིག་ལ། དེ་ངས་ཁྱོད་ལ་ཏག་ཏག་བཤད་རྒྱུ་ཡོད། ངས་གཅིག་
གིས་ཆང་དེ་འདྲ་བཏུང་བ་མཐོང་མྱོང་མེད་པས་ཁོའི་རྗེས་སུ་བལྟས་བསྡད་པ་ཡིན། ཁོ་
རང་ཐོག་མར་བྱང་ཕྱོགས་སུ་ཕྱིན་སོང་ལ། དེ་ནས་རླངས་འཁོར་ཞིག་ཚུར་ཡོང་བས་ཁོའི་
སྟེང་དུ་གློག་འོད་འཁེལ་བྱུང་། དེ་བས། ཁོ་གཙང་འགྲམ་ཕྱོགས་སུ་མར་ཕྱིན་སོང་། ཁོའི་
སྒྱིད་པ་འདར་མགོ་བརྩམས་ཡོད་ལ། དེ་དུས་ཁོས་དམ་བེ་གཞན་པ་དེའི་ཁ་ཕྱེས་ཟིན་ཡོད།
ཁོའི་འགྲོ་སྟངས་ལ་བལྟས་ན་ད་དུང་ཐག་རིང་དུ་སླེབས་མེད།"
ཥོམ་གྱིས་"ཐུགས་རྗེ་ཆེ། ང་ཁོ་འཚོལ་དུ་འགྲོ་རྒྱུ་ཡིན།” ཞེས་བཤད།
"ཁོའི་ཞྭ་མོ་དགོས་སམ།"
"དགོས་དགོས། ཁོ་ལ་མཁོ་ཡི་རེད། ཡ། ཐུགས་རྗེ་ཆེ་ཨ།
མི་མགོ་སེ་བོ་ཅན་དེས་ཁོ་ལ་ཅི་ཞིག་མ་འགྲིག་པ་རེད། ཁོའི་ཆང་འཐུང་སྟངས་དེ་
སྐྱིད་འཐུང་མ་རེད ཅེས་བཤད།
། ཁོ་སྣང་བ་སྐྱིད་ཀྱི་མི་འདུག ཡ། མཚན་མོ་བདེ་ལེགས། གལ་སྲིད་ཁྱོད་ཀྱིས་མི་
ཀླད་སྟོང་ཁོན་ནེ་ཟེར་བ་ཞིག་མཐོང་ན། ང་ཚོ་ལྷོ་ཕྱོགས་སུ་ཕྱིན་སོང་ལབ་རོགས།
"ང་ལ་སྐད་བསྐུར་འཇོག་མཁན་གྱི་མི་མང་དྲགས་སོང་བས། ཚང་མ་དྲན་ཡང་དྲན་
གྱི་མི་འདུག"
ཋོམ་གྱིས་“ཁྱོད་ཀྱིས་ནན་ཏན་ཆེན་པོ་བྱེད་མི་དགོས།” ཞེས་བཤད་ཅིང་། དེ་ནས་
ཁོས་ཨ་ཁུ་ཇོན་གྱི་ཞྭ་མོ་ལག་ཏུ་བཟུང་ནས་ཚོང་ཁང་གི་དྲྭ་ཚགས་སྒོ་མོ་ལས་ཕྱིར་
བུད། ཁོ་ཨར་འདམ་གཞུང་ལམ་གྱི་ཕ་རོལ་ཏུ་བུད་རྗེས། ལམ་འགྲམ་བརྒྱུད་ནས་མར་
སོང་། གཤམ་གྱི་གཤོངས་སར་ལྷུང་བའི་ཞིང་ནང་དུ་ཧོ་ཧྥེར་གྲོང་ཚོ་ཆགས་ཡོད། མེ་ཕུང་
གི་འོད་ཀོར་ཆུང་ཆུང་རེ་དམར་ལམ་ལམ་བྱེད་ལ། སྒྲོན་མེ་ཁག་གི་འོད་སྣང་རྣམས་གུར་
གྱི་རས་གཞི་ལས་གསལ་ལེར་མངོན། སྒར་ནང་ནས་སྒྲ་སྙན་དཀྲོལ་བའི་སྒྲ་ཞིག་གྲག་
ཡོང་ལ། སྒྲ་དེ་ནི་དབྱངས་འགྲོས་དལ་ཞིང་གོ་རིམ་མེད་པའི་སྒྲ་སྙན་སྦྱོང་བརྡར་གྱི་སྒྲ་ཞིག་
རེད། ཋོམ་གྱིས་འགྲོ་མཚམས་བཞག་ནས་རྣ་ཉན་ཅུང་ཙམ་བྱས་ཤིང་། དེ་ནས་ལམ་འགྲམ་
བརྒྱུད་ནས་དལ་མོས་སོང་བ་དང་། གོམ་པ་འགའ་རེའི་འཕྲོ་ནས་འགྲོ་མཚམས་རེ་བཞག་
ནས་རྣ་ཉན་བྱས། ལེ་དབར་བཞི་ཆ་གཅིག་ཙམ་སོང་བའི་མཚམས་སུ། ད་གཟོད་ཁོས་རང་
ཉིད་ཀྱིས་འཚོལ་བཞིན་པའི་སྒྲ་དེ་ཐོས། གཤམ་གྱི་གཙང་པོའི་རགས་ཁའི་ཕྱོགས་ནས་
སྐད་གདངས་སྦོམ་ལ་དབྱངས་འགྲོས་བྲལ་བའི་གླུ་སྐད་ཅིག་གྲག་ཡོང་། ཁོམ་གྱིས་མགོ་
བོ་འགྲམ་དུ་འཁྱོགས་ནས་རྣ་ཉན་བྱས།
ལྡབ་ལྡིབ་ཀྱི་སྐད་ངག་དེས་"བདག་གི་སེམས་པ་སྟོན་པ་ཡེ་ཤུར་འབུལ།། སྐྱབས་མགོན་
སྟོན་པས་བདག་ཉིད་ཞིང་དུ་དྲོངས།། བདག་གི་རྣམ་ཤེས་སྟོན་པ་ཡེ་ཤུར་འབུལ།། སྐྱབས་
མགོན་སྟོན་པ་བདག་གི་ཞིང་ཁམས་ཡིན།། ཞེས་གླུ་གཞས་ཤིག་བླངས། གླུ་གཞས་དེའི་
གཞས་མཇུག་མུག་མུག་གིས་བླངས་ཞིང་། དེ་ནས་ལེན་མཚམས་ཆད། ཋོམ་གླུ་སྐད་གྲག་
ཡོང་སའི་རགས་ཁའི་ཕྱོགས་སུ་མར་བརྒྱུགས། ཡུད་ཙམ་རྗེས་སུ་ཁོས་འགྲོ་མཚམས་བཞག་
ནས་ཡང་བསྐྱར་རྣ་ཉན་བྱས། ད་ལྟ་གླུ་སྐད་དེ་ཉེ་ས་རུ་གྲག་ལ། གླུ་སྐད་དེ་སྔར་བཞིན་
འགྲོས་དལ་ལ་དབྱངས་བྲལ་བ་ཞིག་རེད་ཀྱེ་མ། མ་གྷེ་ཚེ་ལས་འདས་པའི་མཚན་མོ་རུ།།
བདག་ཉིད་ཁོ་མོའི་གམ་དུ་བོས་ནས་ནི།། ཁོ་མོའི་བེའུ་རས་སྨད་གོས་བདག་ལ་སྤྲད།། གོས་
དེའི་འདབས་ཁ་དེ་འདྲའི་ཡངས་པ་ལ།།
ཁོམ་གཟབ་གཟབ་ཀྱི་སྒོ་ནས་མདུན་དུ་སོང༌། ཁོས་ས་ངོས་སུ་བསྡད་ཡོད་པའི་གྲིབ་
གཟུགས་ནག་པོ་ཞིག་མཐོང་། ཁོ་འགྲམ་དུ་འཇབ་ནས་སོང་སྟེ་ཐང་ལ་བསྡད། ཨ་ཁུ་ཇོན་
གྱིས་དམ་བེ་འགྲམ་དུ་གཡོན་པས་དམ་བེའི་ནང་གི་ཆང་དཀར་ཁོའི་ཁ་ནང་དུ་ལྷོག་ལྷོག་
ཏུ་བརྒྱུགས།
་་་ཁྲོམ་གྱིས་སྐད་མགོ་དམའ་མོས་ད་འགྲིག་སོང་། ངའི་འཐུང་སྐལ་གཅོད་རྒྱུ་ཡིན་ནམ།
ཞེས་བཤད།
ཨ་ཁུ་ཇོན་གྱི་མགོ་བོ་ཚུར་འཁོར་ཁྱོད་སུ་ཡིན།”
ཁྱོད་ཀྱིས་ང་རང་གཞི་ནས་བརྗེད་ཟིན་པ་ཡིན་ནམ། ངས་ཁམ་གང་མ་གཏོགས་མ་
བཏུང་བར་ཁྱོད་ཀྱིས་ཁམ་བཞི་བཏུང་སོང་ཨ།
དེ་མི་དགོས། ཋོམ། ང་ལ་མགོ་སྐོར་གཏོང་ཐབས་མ་བྱེད། ང་འདི་གར་གཅིག་པུར་
བསྡད་ཡོད་ལ། ཁྱོད་རང་འདི་གར་མེད
ཡོད་ཡ། ང་འདི་གར་ལོས་ཡོད། ང་ལ་ཁམ་གང་འཐུང་ཏུ་བཅུག་ན་ག་འདྲ་འདུག་
ཨ་ཁུ་ཇོན་གྱིས་དམ་བེ་ཡང་བསྐྱར་བཀྱགས་པས། ནང་གི་ཆང་དཀར་ཁོའི་ཁ་ནང་དུ་
ལྷོག་ལྷོག་ཏུ་བརྒྱུགས། དེ་ནས་ཁོས་དམ་བེ་གཡུག་གཡུག་ཅིག་བྱེད་སྐབས་དམ་བེ་སྟོང་པ་
རེད་འདུག་པས་"ད་མི་འདུག ཅེས་བཤད་ཅིང་། དེ་ནས་"འཆི་ན་འདོད། དངོས་གནས་
འཆི་ན་འདོད། ཅུང་ཙམ་ལ་ཤི་སོང་ན་འདོད། འཆི་དགོས་ཀྱི་འདུག གཉིད་ཁུག་པ་དང་
འདྲ་བར། ཅུང་ཙམ་འཆི་དགོས་ཀྱི་འདུག ཧ་ཅང་ཐང་ཆད། ཐང་ཆད། དེ་ནས་ནམ་
ཡང་ཕྱིར་སད་རྒྱུ་མེད་ན།” ཞེས་བཤད་པ་དང་། དེ་ནས་ཁོའི་སྐད་ངག་ཞི་འཇམ་དུ་གྱུར་
"ངས་དབུ་རྒྱན་ཞིག་གོན་ན་འདོད། གསེར་གྱི་དབུ་རྒྱན་ཞིག་
ཁོམ་གྱིས་་་ཨ་ཁུ་ཇོན། ང་ལ་ཉོན་དང་། ང་ཚོ་ད་ལྟ་ལམ་ལ་འབུད་དགོས་ཀྱི་འདུག་
པས། ཁྱོད་ཕྱིར་སོང་ནས་དོས་ཕུང་གི་སྟེང་ནས་ཐད་ཀར་གཉིད་བསྡད་ན་ཆོག” ཅེས་
བཤད།
ཇོན་གྱིས་མགོ་བོ་གཡུག་གཡུག་བྱས་"མིན་མིན། ཁྱོད་ཚོ་སོང་། ང་འགྲོ་རྒྱུ་མིན། ངས་
འདི་རུ་ངལ་གསོས་ནས་འདུག་རྒྱུ་ཡིན། ཕྱིར་སོང་ནས་ཕན་པ་ཅི་ཡང་མེད། ང་སོང་ན་སུ་
ལའང་ཕན་པ་མེད། ངའི་སྡིག་སྒྲིབ་ཚང་མ་བཙོག་གྲིབ་ཐེབས་པའི་གྱོན་ཆས་ཤིག་དང་
འདྲ་བར། དགེ་སེམས་ལྡན་པའི་ཡུལ་མི་ཚོའི་གྲས་སུ་དྲུད་ནས་སོང་ན་ཕན་པ་མེད། མིན།
ང་འགྲོ་རྒྱུ་མིན།
འགྲོ་ཡ། ཁྱོད་མ་སོང་ན་ང་ཚོ་ཇི་ལྟར་འགྲོ།"
ཁྱོད་ཚོ་སོང་། ང་སོང་ན་ཕན་པ་མེད། ང་སོང་ན་ཕན་པ་མེད། སྡིག་སྒྲིབ་དྲུད་ནས་
སོང་སྟེ། ཚང་མར་སྡིག་པ་འགོས་སུ་བཅུག་ན་ཅི་ལ་ཕན།”
"ཁྱོད་ལ་མི་གཞན་པ་ལས་ལྷག་པའི་སྡིག་པ་ཅི་ཡང་མེད།”
ཇོན་གྱིས་མགོ་བོ་ཚུར་ཉེ་སར་བཅར་ནས། མིག་གཅིག་གིས་སྤྱང་གྲུང་གི་མིག་བཙུམ་
ཞིག་བརྒྱབ། མུན་པའི་ཁྲོད་ནས་ཋོམ་གྱིས་ཁོའི་གདོང་པ་གསལ་ལ་མི་གསལ་བ་ཞིག་
མཐོང་་ངའི་སྡིག་སྒྲིབ་སུ་གཅིག་གིས་ཀྱང་མི་ཤེས། སྟོན་པ་ཡེ་ཤུ་མ་གཏོགས་གཞན་པ་སུ་
ཞིག་གིས་ཀྱང་མི་ཤེས། ཁོང་གིས་མཁྱེན་ཡོད།
ཁོམ་མར་པུས་བཙུགས་སུ་བསྡད་ནས་ལག་པ་ཨ་ཁུ་ཇོན་གྱི་ཐོད་པར་བཞག ཨ་ཁུའི་
ཐོད་པ་ཚ་ཞིང་སྐམ་པོ་རེད། ཨ་ཁུ་ཇོན་གྱིས་ཁོའི་ལག་པ་མགྱོགས་པོར་ཕར་དེད།
ཥོམ་གྱིས་ཞུ་བ་འདོན་པའི་སྐད་ཀྱིས་འགྲོ་ཡ། འགྲོ་ཡ། ཨ་ཁུ་ཇོན།” ཞེས་བཤད།
ང་འགྲོ་རྒྱུ་མིན། ཐང་ཆད་འདུག་པས་འདི་ག་རང་དུ་ངལ་གསོས་ནས་འདུག་རྒྱུ་ཡིན།
འདི་ག་རང་དུ།"
ཋོམ་ད་ལྟ་ཁོ་དང་ཧ་ཅང་ཉེ་ས་རུ་བཅར་འདུག་ཅིང་། ཁོས་ཁུ་ཚུར་བཅིངས་ནས་ཨ་
ཁུ་ཇོན་གྱི་མ་ནེ་ལ་གཟས། དེ་ནས་ཁོས་ཁུ་ཚུར་ཨ་ཁུའི་མདུན་ནས་ཕར་འགྱེད་ཚུར་སྐུམ་
གྱིས། གཞུ་དབྱིབས་ལྟ་བུའི་ཚོད་ལྟ་ཐེངས་གཉིས་བྱས་ཤིང་། དེ་ནས་ལག་པ་ཕྲག་མགོར་
བཀྱགས་ནས། ཨ་ཁུ་ཇོན་གྱི་མ་ནེའི་ཐོག་ཏུ་ལྷོད་ཅིང་འགྲིག་པའི་ཁུ་ཚུར་ཞིག་གཞུས།
ཨ་ཁུ་ཇོན་གྱི་མ་ནེ་ཡར་བཏེགས་པ་དང་ཆབས་ཅིག་ཏུ་རྒྱབ་ལོགས་སུ་འགྱེལ་སོང་། ཁོ་
ཡར་ཕྱིར་ལངས་གྲབས་བྱས་མོད། འོན་ཀྱང་། ཁྲོམ་གྱིས་ཁོ་པུས་མོས་མར་མནན། ཨ་ཁུ་
ཇོན་གྱིས་གྲུ་མོ་ཡར་བཀྱགས་པ་ན། ཋོམ་གྱིས་ཁོ་ལ་ཡང་བསྐྱར་ཐེངས་ཤིག་གཞུས་པས།
ཨ་ཁུ་ཇོན་ས་སྟེང་དུ་འགྱེལ་ནས་འགུལ་མེད་དུ་གྱུར།
ཁྲོམ་ཡར་ལངས་རྗེས་མར་སྒུར་སྒུར་བྱས་ནས། ལྷོད་ཅིང་ལྕི་བའི་གཟུགས་ཕུང་དེ་ཡར་
བཀྱགས་ནས་རང་ཉིད་ཀྱི་ཕྲག་སྟེང་དུ་འཕངས། ཁོས་ལྗིད་ཏིག་ཏིག་གི་ཁུར་པོ་འདི་འཁུར་
ནས་ཁྱར་མ་ཁྱོར་གྱིས་སོང་། ཁོ་འགྲོ་བཞིན་པའི་སྐབས་སུ། ལྷོད་ཀྱིས་དཔྱངས་པའི་ཨ་ཁུ་
ཇོན་གྱི་ལག་པ་གཉིས་ཀས་ཁོའི་སྒལ་བ་རུ་རྡུང་ཙམ་རྡུང་ཙམ་བྱེད། ཁོས་དབུགས་ཧལ་
མི་ཧལ་དུ་ལེན་བཞིན་ཡར་གཞུང་ལམ་ངོས་སུ་ཕྱིར་འགོས། རླངས་འཁོར་རེ་ཡོང་ནས།
ཞིག་ཕྲག་པར་དཔྱངས་པའི་ཁོའི་ལུས་སྟེང་དུ་གློག་འོད་ཕོག་ཚེ། ཅུང་དལ་མོ་བྱེད་ལ། དེ་
ནས་ལྡིར་སྒྲ་དང་བཅས་རྒྱུག་འགྲོ།
ཁོམ་ཧོ་ཧྥེར་གྲོང་ཚོ་རུ་ཕྱིར་སླེབས་ནས། གཞུང་ལམ་ལས་མར་བབས་ནས་ཇོ་ཌི་ཚང་
གི་དོས་འཁོར་གྱི་འགྲམ་དུ་སླེབས་དུས། ཁོས་དབུགས་ཐུང་ཧལ་ཧལ་དུ་ལེན་གྱི་འདུག
ཇོན་གྱི་དྲན་པ་ཅུང་གསལ་པོར་གྱུར་པས། ད་ལྟ་ཟུངས་ཤུགས་དང་བྲལ་བའི་འཕག་
འཚག་འགའ་རེ་རྒྱག ཁོམ་གྱིས་ཁོ་ཐང་ལ་ལྷོད་ལྷོད་ཀྱིས་བཞག
ཁོ་རང་སོང་ཤུལ་དུ་རས་གུར་ཕབ་ཟིན་ལ། ཨལ་གྱིས་ཐུམ་སྒྲིལ་རྣམས་དོས་འཁོར་
སྟེང་དུ་སྲིང་བཞིན་འདུག་ཅིང་། རས་ཡུག་ཆེན་པོ་དེ་ཁ་བཀྱེད་ནས།དེ་དོས་ཕུང་གི་སྟེང་
དུ་འགེབས་ཆོག་ཆོག་བྱས་འདུག
ཨལ་གྱིས་ཁོས་དངོས་གནས་མགྱོགས་འཐུང་བྱས་འདུག་ཨ།”ཞེས་བཤད།
ཥོམ་གྱིས་འགྱོད་བཤགས་བྱས་" ཁོ་ཚུར་ཡོང་གི་མི་འདུག་པས། ངས་ཁོ་ལ་གཅིག་
གཞུས་བཞག་པ་ཡིན། རྒད་པོ་སྙིང་རྗེ།
ཨ་མས་“ ཁོ་ལ་རྨས་སྐྱོན་འདྲ་བཟོས་མེད་དམ།" ཞེས་དྲིས།
"བཟོས་མེད་པ་འདྲ། ཁོ་ད་ལྟ་དྲན་པ་སོས་བཞིན་འདུག་
ཨ་ཁུ་ཇོན་ས་སྟེང་དུ་ནད་པ་ཞིག་དང་འདྲ་བར་འགྱེལ་འདུག་ཅིང་། ཁོས་དབུགས་
ཐུང་ལེན་བཞིན་སྐྱུག་གྲབས་བྱས།
ཨ་མས་ཋོམ། ངས་ཁྱོད་ལ་ཞོག་ཁོག་སྡེར་མ་གང་བཞག་ཡོད།” ཅེས་བཤད།
ཁོམ་གྱིས་ཁྲེལ་དགོད་ཅིག་བྱས་“ད་ལྟ་དེ་ཟ་བའི་ཡི་ག་མི་འདུག
ཨ་ཕས་སྐད་མགོ་མཐོན་པོས་“ཡ། ད་ཁོ་སྟེང་དུ་ཞོག་ཅིག་ཅེས་བཤད།
ད་ལྟ་དོས་འཁོར་གྱི་སྟེང་དུ་ཅ་ལག་བརྩིགས་ཚར་ནས། ལམ་ལ་འབུད་པར་གྲ་སྒྲིག་
ཨང་གསར་རེད། ཋོམ་དང་ཨལ་གཉིས་ཀྱིས་ཨ་ཁུ་ཇོན་དོས་ཕུང་གི་སྟེང་དུ་འཐེན་མ་
འབུད་ཀྱིས་ཡར་བཞག དོས་འཁོར་གྱི་རྒྱབ་ཕྱོགས་ནས་ཝིན་ཧྥིལད་ཀྱིས་སྐྱུག་པ་སྐྱུག་པའི་
ལད་མོ་བྱས་པས། རུ་ཐེ་ཡིས་ལག་པས་ཁ་བཀབ་ནས་གད་མོ་བགད།
ཨ་ཕས་" ཡ། ད་འགྲིག་སོང་།” ཞེས་བཤད།
ཥོམ་གྱིས་"རོ་སི་ཤ་རོན་གང་དུ་ཡོད།" ཅེས་བཤད།
ཨ་མས་"ཕར་ཕྱོགས་དེ་ན་ཡོད། ཤོག་དང་རོ་སི་ཤ་རོན། ང་ཚོ་འགྲོ།" ཞེས་བཤད།
བུ་མོ་ཁུ་སིམ་མེར་འདུག་ཅིང་། ཁོ་མོའི་མ་ནེ་དེ་ནུ་འབུར་གྱི་སྟེང་ནས་མར་ནར། ཋོམ་
ཕར་ཕྱོགས་སུ་ཁོ་མོའི་འགྲམ་དུ་སོང་ནས་"འགྲོ་ཡ།" ཞེས་བཤད།
"ང་འགྲོ་རྒྱུ་མིན།” ཁོ་མོས་མགོ་བོ་ཡར་མ་བཀྱགས།
“ཁྱོད་ངེས་པར་དུ་འགྲོ་དགོས།
ང་ཁོན་ནེ་ལ་སྒུག་རྒྱུ་ཡིན། ཁོ་ཕྱིར་མ་སླེབས་བར་དུ་ང་འགྲོ་རྒྱུ་མིན།"
སྐབས་དེར་རླངས་འཁོར་གསུམ་ཞག་སྒར་ལས་ཕྱི་རུ་ཐོན་ནས་གཞུང་ལམ་སྟེང་དུ་
ཡར་སོང་། རླངས་འཁོར་རྙིང་པ་དེ་དག་གི་སྟེང་དུ་མི་དང་སྒར་ཆས་སྤུངས་ཡོད་ལ། དེ་
དག་ཁྲོབ་སྒྲ་དང་བཅས་གཞུང་ལམ་སྟེང་དུ་བུད་ནས་སོང་ཞིང་། དེ་དག་གི་རབ་རིབ་ཀྱི་
གློག་འོད་དེ་གཞུང་ལམ་ངོས་སུ་སྤྲོས།
ཁཱོམ་གྱིས་་ཁོན་ནེ་ཡིས་ང་ཚོ་རྙེད་ཀྱི་རེད། ངས་ཚོང་ཁང་དུ་ང་ཚོ་གང་དུ་འགྲོ་སྐོར་གྱི་
སྐད་སྐུར་བཞག་ཡོད། ཁོས་ང་ཚོ་རྙེད་ཀྱི་རེད།” ཅེས་བཤད།
ཨ་མ་ཡར་ཡོང་ནས་ཋོམ་གྱི་འགྲམ་དུ་ལངས་ནས་འགྲོ་ཡ། རོ་སི་ཤ་རོན། འགྲོ་ཡ།
གཅེས་ཕྲུག་མ།” ཞེས་སྐད་ངག་འཇམ་པོས་བཤད།
"ང་ཁོ་ལ་སྒུག་འདོད།
ང་ཚོས་སྒུག་མི་ཐུབ།” ཨ་མ་མར་སྒུར་སྒུར་བྱས་ནས། བུ་མོའི་ལག་པ་ནས་བཟུང་སྟེ་
ཡར་བསླངས།
ཥོམ་གྱིས་“ཁོས་ང་ཚོ་རྙེད་ཀྱི་རེད། སེམས་ཁྲལ་མ་བྱེད། ཁོས་ང་ཚོ་རྙེད་ཀྱི་རེད།” ཅེས་
བཤད་རྗེས། ཁོ་གཉིས་ཀྱིས་བུ་མོའི་གཡས་གཡོན་གཉིས་ནས་བསྐྱོར་ཏེ་མར་ཡོང་།
རོ་སི་ཤ་རོན་གྱིས་གཅིག་བྱས་ན་ཁོ་སློབ་སྦྱོང་བྱ་བྱེད་ཀྱི་དཔེ་དེབ་ཉོ་རུ་ཕྱིན་པ་ཡིན་
རྒྱུ་རེད།” ཅེས་བཤད།
ཨ་མས་གཅིག་བྱས་ན་ཁོ་དངོས་གནས་དེའི་དོན་དུ་ཕྱིན་པ་ཡིན་རྒྱུ་རེད།” ཅེས་བཤད་
ཅིང་། དེ་ནས་ཁོ་ཚོས་བུ་མོ་དོས་འཁོར་གྱི་རྩར་མར་ཁྲིད་ཡོང་ནས། ཨ་མས་ཁོ་མོ་དོས་
འཁོར་སྟེང་དུ་འབུད་རོགས་བྱས། ཁོ་མོ་རས་ཡུག་གི་འོག་ཏུ་འཛུལ་ནས། མུན་པའི་
ནག་ཁུང་ནང་དུ་ཡལ།
དེ་ནས་རྩྭ་ལྡུམ་སྤྱིལ་བུའི་ནང་གི་སྐྱེས་པ་སྨ་ར་ཅན་དེ་འཚེར་སྣང་དང་བཅས་ཚུར་
དོས་འཁོར་རྩར་ཡོང་། ཁོས་ལག་ཟུང་རྒྱབ་ལོགས་སུ་བསྣོལ་ནས་ཡུད་ཙམ་ལ་སྒུག་
ཅིང་། མཇུག་མཐར་ཁོས་་ཁྱོད་ཚོར་མི་དགོས་པའི་ཅ་ལག་ཤུལ་དུ་བསྐྱུར་རྒྱུ་འདྲ་ཨེ་
ཡོད ཅེས་དྲིས།
ཨ་ཕས་"ཡིད་ལ་དྲན་ཐུབ་པ་ཞིག་མི་འདུག ང་ཚོར་ཤུལ་དུ་བསྐྱུར་རྒྱུ་གཅིག་ཀྱང་
མེད།” ཅེས་བཤད།
ཥོམ་གྱིས་་ཁྱོད་རང་ཁ་འབྲལ་རྒྱུ་མིན་ནམ།" ཞེས་དྲིས།
སྐྱེས་པ་སྨ་ར་ཅན་དེས་ཁོ་ལ་ཡུན་རིང་ཞིག་ལ་ཅེར། མཐའ་མར་ཁོས་“འགྲོ་རྒྱུ་མིན།”
ཞེས་བཤད།
"འོན་ཀྱང་། ཁོ་ཚོས་ཞག་སྒར་མེ་སྲེག་བཏང་ནས། ཚང་མ་ཕྱིར་ཕུད་གཏོང་གི་རེད་ཨ།
འགུལ་སྐྱོད་མང་བའི་མིག་ཟུང་དེས་ས་ངོས་ལ་བལྟས། དེ་ངས་ཤེས། ཁོ་ཚོས་སྔོན་
ཆད་ཀྱང་དེ་ལྟར་བྱས་མྱོང་།
འོ་ན། ཁྱོད་ད་དུང་ཡང་ཅིའི་ཕྱིར་མི་འགྲོ་བ་ཡིན།
མགོ་རྨོངས་པའི་མིག་མདངས་དེས་ཡར་ལ་ཅུང་ཙམ་བལྟས་ཤིང་། དེ་ནས་མར་ཕྱིར་
བལྟས་པས། མེ་ཁ་ཤི་བཞིན་པའི་མེ་ཕུང་གི་འོད་དམར་དེ་ཁོའི་མིག་ནང་དུ་ཤར། ངས་
ཀྱང་མི་ཤེས། ཅ་ལག་ཚང་མ་ཡང་བསྐྱར་སྒྲུག་པར་དུས་ཚོད་ཧ་ཅང་རིང་པོ་ཞིག་དགོས་
ཀྱི་ཡོད།"
"གལ་སྲིད་ཁོ་ཚོས་ཡོད་ཚད་བསྲེགས་པ་ཡིན་ན། ཁྱོད་ལ་ཅི་ཡང་ཡོད་རྒྱུ་མ་རེད།”
"དེ་ངས་ཤེས། ཁྱོད་ཚོས་སྤྱོད་རུང་བའི་ཅ་ལག་ཅི་ཡང་བསྐྱུར་གྱི་མེད་དམ།"
ཨ་ཕས་“གཙང་མ་གཙང་རྐྱང་བྱས་ཏེ་ཁྱེར་ཡོད། གཙང་རྐྱང་ཡིན ཞེས་བཤད་པས།
སྐྱེས་པ་སྨ་ར་ཅན་དེ་ཡམ་མེ་ཡོམ་མེའི་སྒོ་ནས་ཕར་ཕྱིན་སོང་། ཨ་ཕས་ཁོ་ལ་ཅི་ཞིག་བྱུང་
བ་རེད།” ཅེས་དྲིས།
ཁཱོམ་གྱིས་"ཉེན་རྟོག་པས་ཁོ་བླ་འཁྱམས་སུ་བཅུག་ཡོད་ས་རེད། མི་ཞིག་གིས་ཟེར་ན་
ཁོ་ནི་གླང་རྟུལ་ཞིག་ཡིན་ཟེར། དེ་ནི་ཁོས་རྒྱུག་པ་གཟེད་རྒྱུ་མང་དྲགས་པས་རེད་ཟེར།”
ཞེས་བཤད།
ཡང་བསྐྱར་གནས་སྤོའི་རླངས་འཁོར་ཞིག་ཁོ་ཚོའི་སྒར་ཤུལ་བརྒྱུད་ནས་གཞུང་ལམ་
སྟེང་དུ་བུད་ཅིང་། དེ་ནས་གཞུང་ལམ་བརྒྱུད་ནས་ཕར་ཕྱིན་སོང་།
འགྲོ་ཡ། ཨ་ཕ། ད་འགྲོ། ཡ། འདི་ལྟར་བྱེད་ཨ། ཨ་ཕ། ཁྱོད་དང་ང་། ཨལ་གསུམ་པོ་
མགོ་སྒམ་ནང་དུ་འདུག ཨ་མ་དོས་ཕུང་གི་སྟེང་དུ་བུད། མ་རེད། ཨ་མ། ཁྱོད་དཀྱིལ་དུ་
སྡོད་དང་ཆོག ཨལ།" འོམ་གྱིས་འདུག་སྟེགས་འོག་ནས་སྒྲིག་སྐམ་ཆེན་པོ་ཞིག་བླངས་ཡོང་
་"ཨལ། ཁྱོད་སོང་ནས་རླངས་འཁོར་གྱི་རྒྱབ་ཕྱོགས་སུ་བོབས། འདི་འཁྱེར་ཞིག གྲ་སྒྲིག་
ཡོད་ན་དགའ། གལ་སྲིད་སུ་ཞིག་རྒྱབ་ལོགས་ནས་སྟེང་དུ་འགོ་གྲབས་བྱས་ན། ཁོའི་མགོ་
ལ་འདི་གཅིག་བྱིན།”
ཨལ་གྱིས་སྒྲིག་སྐམ་དེ་ཁྱེར་ནས་དོས་འཁོར་གྱི་རྒྱབ་ཕྱོགས་ནས་ཡར་འགོས། ཁོས་
ལག་ཏུ་སྒྲིག་སྐམ་བཟུང་ནས་དོས་ཕུང་གི་སྟེང་དུ་སྐྱིལ་ཀྲུང་གིས་བསྡད། ཁོམ་གྱིས་འདུག་
སྟེགས་འོག་ནས་ལྕགས་ཀྱི་འདེགས་ཆས་ཡུ་བ་དེ་ཕྱིར་ཕྱུང་ཡོང་ནས། ཁ་འགོག་རྐང་
གདན་གྱི་འོག་ཏུ་ཐང་ལ་བཞག་རྗེས་ཡ། ད་འགྲིག་སོང་། ཨ་མ། དཀྱིལ་དུ་བུད།" ཅེས་
བཤད།
ཨ་ཕས་"ངའི་ལག་ཏུ་འཛིན་རྒྱུ་ཅི་ཡང་མི་འདུག་ཨ།" ཞེས་བཤད།
ཥོམ་གྱིས་ཁྱོད་ཀྱིས་ལག་པ་བསྲིངས་ནས་འདེགས་ཆས་ཡུ་བ་དེ་བླངས་ཆོག ཁྱོད་
ཀྱིས་དེ་སྤྱོད་དགོས་མི་འབྱུང་བར་སྨོན།” ཞེས་བཤད། ཁོས་འཕྲུལ་སློང་རྐང་གདན་སྟེང་
དུ་རྐང་པ་བརྫིས་པས། འཕུར་འཁོར་གྱིས་ཁྲོབ་སྒྲ་སྒྲོག་བཞིན་འགུལ་བྱུང་ལ། སྒུལ་འཕྲུལ་
དེ་འཁོར་ལ་མི་འཁོར་ཐེངས་འགའ་བྱས་རྗེས། རིམ་བཞིན་འཁོར་ཐུབ་སོང་། ཁོམ་གྱིས་
མདུན་གློག་སྤར་ནས། བང་ཚད་དམའ་མོའི་སྟེང་ནས་སྒར་ལས་ཕྱིར་ཐོན་ཞིང་། གཉོམ་
ཆུང་བའི་གློག་འོད་གསལ་ལ་མི་གསལ་ཞིག་གཞུང་ལམ་ངོས་སུ་སྤྲོས། ཁོ་ཚོ་ལམ་ཆེན་
སྟེང་དུ་འགོས་ནས་ལྷོ་ཕྱོགས་སུ་འཁོར་རྗེས། ཁྲོམ་གྱིས་“དེང་སང་མི་ཚང་མ་སྨྱོན་པར་
འགྱུར་བའི་དུས་ཤིག་ལ་སླེབས་འདུག” ཅེས་བཤད།
ཨ་མས་ཁོའི་བཤད་མཚམས་བཅད་ནས་ཋོམ། ཁྱོད་ཀྱིས་རང་ཉིད་ཀྱི་ཁོང་ཁྲོའི་མགོ་
གནོན་རྒྱུ་ཡིན་ཞེས་བཤད་སོང་ཨ། དེ་ལྟར་ཁས་ལེན་བྱས་ཡོད་ཨ།” ཞེས་བཤད།
ཋོམ་གྱིས་དེ་ངས་ཤེས། ཨ་མ། ངས་ཀྱང་འབད་བརྩོན་བྱེད་བཞིན་ཡོད། འོན་ཀྱང་། ཨ་
མ། ཉེན་རྟོག་པ་དེ་ཚོ། ཁྱོད་ཀྱིས་འཕོངས་ཚོས་རྒྱགས་པ་མིན་པའི་ཉེན་རྟོག་པ་ཞིག་མཐོང་
མྱོང་ཡོད་དམ། ཁོ་ཚོས་འཕོངས་ཚོས་རྒྱགས་པ་དེ་ཕར་གཅུ་ཚུར་གཅུ་བྱེད་བཞིན། དེའི་
སྟེང་གི་དཀྲུམ་མདའ་ཕར་གཡུག་ཚུར་གཡུག་བྱེད་ཡ། གལ་སྲིད་ཁོ་ཚོས་སྒྲུབ་བཞིན་པ་
ནི་ཁྲིམས་སྐྱོང་གི་ལས་ཀ་ཡིན་ན། དེ་ང་ཚོས་འཁུར་ཆོག འོན་ཀྱང་། དེ་ནི་ཁྲིམས་དོན་མ་
རེད། ཁོ་ཚོས་སྒྲུབ་བཞིན་པ་ནི་ང་ཚོའི་སྙིང་སྟོབས་འཇོམས་རྒྱུ་དེ་རེད། ཁོ་ཚོའི་དམིགས་
ཡུལ་ནི་ང་ཚོའི་གཉའ་ཞུམ་དུ་བཅུག་ནས། ང་ཚོ་ནི་ལྕག་ཚན་གྱིས་བྲབས་པའི་ཁྱི་མོ་ཞིག་
དང་འདྲ་བར། གོག་ནས་འགྲོ་བར་བྱེད་རྒྱུ་དེ་རེད། ཁོ་ཚོས་ང་ཚོ་ཕམ་པར་གཏོང་རྩིས་
བྱེད་བཞིན་ཡོད། ཨ་དཀོན་མཆོག་ཡེ་ཤུ། ད་ནི་ཁྲེལ་ཡོད་ཀྱི་མི་ཞིག་བྱེད་དགོས་ན། ཉེན་
རྟོག་པ་ཞིག་གཅར་རྡུང་མ་བྱས་ཐབས་མེད་ཀྱི་དུས་ཤིག་ལ་སླེབས་འདུག་ཨ། ཁོ་ཚོས་ང་
ཚོའི་ཁྲེལ་གཞུང་ལ་རྒོལ་གྱི་འདུག་ཨ།” ཞེས་བཤད།
ཨ་མས་ཋོམ། ཁྱོད་ཀྱིས་ཁས་ལེན་བྱས་ཡོད་ཨ། ཕི་རེ་ཋེ་བྷོའེ་ཧྥི་ལོའེ་ཌི་ལ་ཡང་དོན་
དག་དེ་ག་རང་བྱུང་བ་རེད། ངས་ཁོའི་ཨ་མ་ངོ་ཤེས། ཁོ་ཚོས་ཁོ་ལ་མནར་གཅོད་བཏང་བ་
རེད ཅེས་བཤད།
ཨ་མ། ངས་ཀྱང་འབད་བརྩོན་བྱེད་བཞིན་ཡོད་ཡ། དཀོན་མཆོག་དཔང་ལ་བཙུགས་
པ་ཡིན། འོན་ཀྱང་། ཁྱོད་ཀྱིས་ཀྱང་ང་རང་ཉེས་རྡུང་ཐེབས་པའི་ཁྱི་མོ་ཞིག་དང་འདྲ་བར།
ལྟོ་བ་ཐང་ལ་དྲུད་ནས་གོག་ན་འདོད་རྒྱུ་མ་རེད། ཨེ་རེད།”
"ངས་ནམ་རྒྱུན་སྐྱབས་འཇུག་ཞུ་བཞིན་ཡོད། ཋོམ། ཁྱོད་རྙོག་དྲའི་ནང་དུ་ཚུད་མི་
རུང་། ད་ལྟ་བཟའ་མི་འདི་ནི་ཁ་འཐོར་གྲབས་འདུག ཁྱོད་རྙོག་དྲའི་ནང་དུ་ཚུད་མི་རུང་།
"ཨ་མ། ངས་འབད་བརྩོན་བྱེད། འོན་ཀྱང་། འཕོངས་ཚོས་རྒྱགས་པ་དེ་ཚོས་མུ་མཐུད་
དུ་ང་ལ་བརྙས་བཅོས་བྱས་ན། དེ་དུས་མུ་མཐུད་དུ་བཟོད་བསྲན་བྱེད་ཐུབ་མིན་མི་ཤེས།
གལ་སྲིད་དེ་ཁྲིམས་དོན་ཡིན་ན། དེ་ནི་གནས་ཚུལ་ཐ་དད་རེད། འོན་ཀྱང་། ཞག་སྒར་
མེར་སྲེག་གཏོང་རྒྱུ་དེ་ཁྲིམས་དོན་མ་རེད།”
ཁོ་ཚང་གི་རླངས་འཁོར་མདུན་ཕྱོགས་སུ་འགུལ་འགུལ་གྱིས་འགྲོ་བཞིན་པའི་སྐབས་
སུ། མདུན་ཕྱོགས་སུ་སྒྲོན་འོད་དམར་པོ་བསྟར་བ་ཞིག་གིས་གཞུང་ལམ་འཕྲེད་ཀྱིས་བཅད་
འདུག
ཁོམ་གྱིས་“ངས་བལྟས་ན་ལམ་བསྐོར་ནས་འགྲོ་དགོས་རྒྱུ་རེད། ཅེས་བཤད་ཅིང་། དེ་
ནས་རླངས་འཁོར་ཇེ་དལ་དུ་བཏང་རྗེས་དལ་མོས་བསྡད། དེ་མ་ཐག་ཏུ་མི་ཚོགས་ཤིག་
རླངས་འཁོར་གྱི་མཐའ་རུ་རུབས། ཁོ་ཚོས་ལག་ཏུ་འཇོར་ཡུ་དང་མེ་མདའི་མཚོན་ཆ་
ཐོགས་འདུག ཁོ་ཚོའི་ནང་ནས་འགའ་རེས་འཐབ་འཛིང་ལྕགས་ཞྭ་གོན་འདུག་ལ། ལ་
ལས་ཨ་རིའི་དམག་ཟུར་སྐྱིད་སྡུག་ཚོགས་པའི་ཞྭ་མོ་གོན་ཡོད། སྐྱེས་པ་གཅིག་ཚུར་སྒེའུ་
ཁུང་ངོས་སུ་ཁེན་བྱུང་ལ། ཁོའི་ཁ་ནང་ནས་ཆང་དྲི་འཐུལ།
"ཁྱོད་ཚོ་གང་དུ་འགྲོ་བསམ་པ་ཡིན།" ཁོའི་ངོ་གདོང་དམར་པོ་དེ་ཋོམ་གྱི་ཉེ་སར་
བསྲིངས།
ཁོམ་གྱི་གཟུགས་པོ་སྲ་འཐས་སུ་གྱུར། ཁོས་ལག་པ་དལ་མོས་བསྲིངས་ནས། མགོ་སྒམ་
མཐིལ་དུ་ཡོད་པའི་འདེགས་ཆས་ཡུ་བ་ལ་རེག ཨ་མས་ཁོའི་ལག་པ་བཟུང་ནས་དམ་པོར་
བསྡམས། ཋོམ་གྱིས་ཨུན།”ཞེས་བཤད་ཅིང་།དེ་ནས་ཁོའི་སྐད་ལ་ངོ་དགའ་སྤྲེལ་ལད་ཀྱི་
ཉམས་ཤིག་བབས་ནས་ང་ཚོ་ས་འདིར་ཆ་མེད་རྒྱུས་མེད་ཡིན། ང་ཚོས་ཁུ་ལར་ཟེར་བའི་
ས་ཆ་ཞིག་ཏུ་ལས་ཀ་ཡོད་རབས་གོ་བྱུང་།” ཞེས་བཤད།
ཨོ་ལྟས་ངན། ཁྱོད་ཚོ་འགྲོ་སའི་ཁ་ཕྱོགས་ནོར་འདུག ང་ཚོའི་གྲོང་རྡལ་འདི་རུ་ལྟས་
ངན་ཨོག་ཁེ་སི་གཅིག་ཀྱང་ཡོད་ན་མི་འདོད།
ཥོམ་གྱི་ཕྲག་པ་དང་དཔུང་པ་སྲ་མོར་གྱུར་སོང་ལ། ཁོའི་གཟུགས་པོ་ཡོངས་ལ་ཤ་
འདར་ཞིག་བརྒྱུགས། ཨ་མས་ཁོའི་དཔུང་པར་འཐམས། མཚོན་ཆ་ཐོགས་པའི་སྐྱེས་པའི་
ཚོགས་ཀྱིས་རླངས་འཁོར་གྱི་མདུན་བསྐོར་འདུག་ལ། ཁོ་ཚོ་ལས་འགའ་རེས་སྟོད་ཁྲབ་
གོན་ཞིང་དང་དྲག་ཆས་ཆབ་མ་བཅིངས་ནས། དྲག་དམག་གི་ཆས་སུ་ཞུགས།
ཥོམ་གྱིས་ངོ་དགའི་ཉམས་ཀྱིས་འོ་ན་གང་ཕྱོགས་སུ་འགྲོ་དགོས་པ་རེད། སྐུ་ཞབས་
ལགས།" ཞེས་བཤད།
"ཁ་ཕྱིར་འཁོར་ནས་ཐད་ཀར་བྱང་ཕྱོགས་སུ་སོང་། སྲིང་བལ་འཐོག་རན་པའི་བར་
དུ་ཕྱིར་མ་ཡོང་།"
ཁྲོམ་གྱི་གཟུགས་པོ་ཡོངས་ལ་ཤ་འདར་བརྒྱུགས། དེ་ནས་ཁོས་“ལགས་སོ། སྐུ་ཞབས།"
ཞེས་བཤད་རྗེས། རླངས་འཁོར་ཕྱི་ནུར་བྱས་ནས་ཁ་ཕྱིར་འཁོར། དེ་ནས་ཁོ་ཚོ་ཚུར་ཡོང་
སའི་ལམ་ཁ་དེ་བརྒྱུད་ནས་ཕྱིར་བུད་སོང་། ཨ་མས་ལག་པ་དལ་མོས་ལྷོད་ནས་ཁོ་ལ་
བྱུག་བྱུག་ཡང་མོ་བྱས། ཋོམ་གྱིས་བཙན་གྱིས་བཀག་པའི་དབུགས་མགོ་གནོན་ཐབས་བྱས།
ཨ་མས་“ཁྱོད་ཀྱིས་སེམས་ཁྲལ་མ་བྱེད། ཁྱོད་ཀྱིས་སེམས་ཁྲལ་མ་བྱེད་ཨ།" ཞེས་བཤད།
ཥོམ་གྱིས་སྒེའུ་ཁང་གི་ཕྱི་རོལ་དུ་སྣབས་སྤུར་ཞིང་། གོས་ཀྱི་ཕུ་ཐུང་གིས་མིག་ཟུང་ཕྱིས།
ཁྱི་ཕྲུག་དེ་ཚོ་...།
ཨ་མས་སྐད་ངག་འཇམ་པོས་“ཁྱོད་ཀྱིས་ཡག་པོ་བྱས་སོང་། ཁྱོད་ཀྱིས་དངོས་གནས་
ཡག་པོ་བྱས་སོང་།” ཞེས་བཤད།
ཁཱོམ་གྱིས་རླངས་འཁོར་དེ་གཞུང་ལམ་འགྲམ་ཕྱོགས་ཀྱི་རྩུབ་ལམ་ཞིག་གི་ཐོག་ཏུ་ཁ་
དཀྱུས་ནས། ཕར་ཕྱོགས་སུ་དབྱིན་ཁྲེ་བརྒྱ་ལྷག་སོང་ཞིང་། དེ་ནས་མདུན་གློག་བསད་
ཅིང་སྒུལ་འཕྲུལ་གྱི་སྒོ་བརྒྱབ། དེ་ནས་ཁོས་ལག་ཏུ་འདེགས་ཆས་ཡུ་བ་དེ་བཟུང་ནས་
ཐང་ལ་བབས།
ཨ་མས་"ཁྱོད་གང་དུ་འགྲོ་རྒྱུ་ཡིན།” ཞེས་དྲིས།
ང་སོང་ནས་ལམ་ལ་གཅིག་བལྟ། ང་ཚོ་བྱང་ཕྱོགས་སུ་འགྲོ་རྒྱུ་མིན།” སྒྲོན་འོད་དམར་
པོའི་ཚོགས་དེ་གཞུང་ལམ་བརྒྱུད་ནས་ཡར་འགྲོ་ཡི་འདུག ཋོམ་གྱིས་ཁོ་ཚོར་བལྟས་ནས་
བསྡད། ཁོ་ཚོས་རྩུབ་ལམ་གྱི་དཀྱོག་མཚམས་དེ་བརྒྱུད་རྗེས། མུ་མཐུད་དུ་མདུན་ཕྱོགས་
སུ་སོང་ཞིང་། ཅུང་ཙམ་རྗེས་སུ། མེ་མདའི་ཀག་སྒྲ་དང་མི་ཚོགས་ཀྱི་ཆོ་ངེའི་སྒྲ་གྲག་བྱུང་
ལ། ཧོའི་ཝེར་གྲོང་ཚོའི་མཁའ་དབྱིངས་སུ་འོད་དམར་གནམ་ལ་མཆེད། འོད་དམར་དེ་ཇེ་
གསལ་དང་གཞི་རྒྱ་ཇེ་ཆེར་གྱུར་ཅིང་། དེ་ནས་རྒྱང་རིང་ཕྱོགས་ནས་ཚག་སྒྲ་དང་པག་སྒྲ་
གྲག་བྱུང་། ཁོམ་རླངས་འཁོར་གྱི་སྟེང་དུ་ཕྱིར་བུད། ཁོས་རླངས་འཁོར་གྱི་ཁ་ཕྱིར་བསྐོར་
ནས། མདུན་གློག་མ་སྤར་བར་ཡར་རྩུབ་ལམ་བརྒྱུད་ནས་ཕྱིར་སོང་། གཞུང་ལམ་སྟེང་དུ་
སླེབས་པ་ན། ཁོས་རླངས་འཁོར་ཡང་བསྐྱར་ཁ་ལྷོ་ཕྱོགས་སུ་བསྐོར་རྗེས་མདུན་གློག་སྤར།
ཨ་མས་གཉོམ་ཆུང་བའི་སྒོ་ནས་ང་ཚོ་གང་དུ་འགྲོ་རྒྱུ་ཡིན། ཋོམ ཞེས་དྲིས།
ཋོམ་གྱིས་ལྷོ་ཕྱོགས་སུ་འགྲོ། ཁྱི་རྒན་དེ་ཚོས་ང་ཚོ་ཡར་བདའ་མར་བདའ་བྱེད་དུ་
འཇུག་རྒྱུ་མིན། དེ་ལྟར་བྱེད་དུ་འཇུག་མི་རུང་། གྲོང་རྡལ་བརྒྱུད་ནས་མ་སོང་བར་བསྐོར་
ནས་སོང་ཆོག” ཅེས་བཤད།
ཨ་ཕས་-རེད་ཡ། དེ་ཡག་པོ་རེད། འོན་ཀྱང་། ང་ཚོ་གང་དུ་འགྲོ་རྒྱུ་ཡིན།” ཞེས་ཁོས་
ཐེངས་དང་པོར་ཁ་གྲག་ནས་“ངས་ཤེས་འདོད་པ་ནི་དེ་ཡིན།” ཞེས་བཤད།
ཁྲོམ་གྱིས་གཞུང་བཙུགས་གཞིས་སྒར་དེ་འཚོལ་དུ་འགྲོ། མི་ཞིག་གིས་ཟེར་ན། སྒར་
དེའི་ནང་དུ་ཉེན་རྟོག་པ་མི་འདུག་ཟེར། ཨ་མ། ང་ཉེན་རྟོག་པ་ཡོད་སར་འགྲོ་མི་རུང་། ངས་
ཁོ་ཚོ་ལས་གཅིག་གསོད་རྒྱུ་རེད་བསམ་ནས་ཞེད་ཀྱི་འདུག”ཅེས་བཤད།
ཨ་མས་"སེམས་པ་ལྷོད་ལ་བོབས། ཋོམ ཞེས་ཁོ་ལ་སེམས་གསོའི་ཚུལ་གྱིས་“ཁྱོད་
ཀྱིས་ཐེངས་གཅིག་བསྲན་ཐུབ་སོང་བས། ཐེངས་གཉིས་པར་ཡང་བསྲན་ཐུབ་རྒྱུ་རེད།
ཅེས་བཤད།
"རེད་ཡ། ཁྲེལ་དང་ངོ་ཚ་རྩ་བ་ནས་མེད་པར་འགྱུར་བའི་བར་དུ་བསྲན་དགོས་རྒྱུ་
རེད།"
ཁོ་མོས་ལྷོད་ལ་བོབས་ཤིག ཁྱོད་རང་ངང་རྒྱུད་རིང་པོ་བྱེད་དགོས། ཁོ་ཚོ་ཚང་མ་ཚར་
འགྲོ་དུས་ཀྱང་། ང་ཚོ་མི་དམངས་ཚོ་མུ་མཐུད་དུ་གནས་རྒྱུ་རེད། རྒྱུ་མཚན་ནི། ཋོམ། ང་
ཚོ་ནི་མི་དམངས་ཡིན་པས། མི་དམངས་ལ་འཆི་བ་མེད། ཁོ་ཚོས་ང་ཚོ་རྩ་རྫོགས་བྱེད་ཐུབ་
རྒྱུ་མ་རེད། རྒྱུ་མཚན་ནི། ང་ཚོ་ནི་མི་དམངས་ཡིན་པས། ང་ཚོ་མུ་མཐུད་དུ་འཚོ་ཡི་རེད།
ཅེས་བཤད།
འོན་ཀྱང་། ང་ཚོས་རྒྱུན་དུ་ཕམ་ཁ་ཉོས་ནས་འགྲོ་ཡི་འདུག་ཨ།
"དེ་ངས་ཤེས།" ཨ་མས་ཁྲེལ་དགོད་ཅིག་བྱས། "གཅིག་བྱས་ན་དེས་ང་ཚོའི་སྟོབས་
ཤུགས་ཇེ་ཆེར་གཏོང་གི་ཡོད་སྲིད། ཕྱུག་པོ་ཚོར་འབྱོར་བ་ག་ཚོད་ཆེ་ཡང་། མཐའ་མར་
འཆི་རྒྱུ་རེད་ལ། ཁོ་ཚོའི་བུ་ཕྲུག་ཚོར་ཡང་འཇོན་ཐང་ཅི་ཡང་མེད་ལ། ཁོ་ཚོ་ཡང་མཐའ་
མར་འཆི་རྒྱུ་རེད། འོན་ཀྱང་། ཁོམ། ང་ཚོ་ནི་རྒྱུན་ཆད་མེད་པར་ཡོང་གི་རེད། དེ་བས་
ཁྱོད་ཀྱི་སེམས་ལ་འཇིགས་སྣང་སྐྱེ་མི་དགོས། ཋོམ། དུས་འགྱུར་ཆེན་པོ་ཞིག་མི་འགྱངས་
པར་འབྱུང་རྒྱུ་རེད།"
"དེ་ཁྱོད་ཀྱིས་ཇི་ལྟར་ཤེས།"
ཇི་ལྟར་འབྱུང་བ་ངས་ཀྱང་མི་ཤེས།"
ཁོ་ཚོ་གྲོང་རྡལ་དུ་འཛུལ་ཞིང་། ཋོམ་གྱིས་གྲོང་རྡལ་གྱི་ལྟེ་བ་ལས་བྱོལ་ཆེད་གྲོང་ཟུར་
གྱི་སྲང་ལམ་ཆུང་ཆུང་ཞིག་ཏུ་བསྐོར་ནས་སོང་། སྲང་གློག་གི་འོད་སྣང་འོག་ཏུ་ཁོས་རང་
ཉིད་ཀྱི་ཨ་མ་ལ་བལྟས། ཁོ་མོའི་གདོང་པ་ཞི་ཞིང་ལྷོད་ལ། འཚར་སྣང་གི་རྣམ་པ་ཞིག་
མངོན་པའི་ཁོ་མོའི་མིག་ཟུང་ནི་སྐུ་འདྲ་ཞིག་གི་སྤྱན་ཟུང་དང་འདྲ་བར་གཡོ་འགུལ་
བྲལ། བཱོམ་གྱིས་ལག་པ་གཡས་པ་བསྲིངས་ཡོང་ནས་ཁོ་མོའི་ཕྲག་པ་རུ་བྱུག་བྱུག་བྱས།
ཁོས་དེ་ལྟར་མི་བྱེད་ཀ་མེད་བྱུང་། དེ་ནས་ཁོས་ལག་པ་ཚུར་ཕྱིར་བསྐུམས་ནས་ངའི་མི་ཚེ་
ཧྲིལ་པོར་ཁྱོད་ཀྱིས་སྐད་ཆ་འདི་འདྲ་མང་པོ་བཤད་པ་གོ་མྱོང་མེད།" ཅེས་བཤད།
ཁོ་མོས་“མང་པོ་བཤད་དགོས་དོན་མེད་ཨ།" ཞེས་བཤད།
ཁོས་རླངས་འཁོར་དེ་གྲོང་ཟུར་གྱི་སྲང་ལམ་དེ་བརྒྱུད་ནས་བསྐོར་ནས་གྲོང་མཐའ་
རུ་བུད་ཅིང་། དེ་ནས་ཕྱིར་གཞུང་ལམ་སྟེང་དུ་བུད། ལམ་གྱི་འདུས་མདོ་ཞིག་ཏུ་གཞུང་
ལམ་ཨང་དགུ་བཅུ་གོ་དགུ་པ།" ཞེས་པའི་ལམ་རྟགས་ཤིག་མངོན་པས། ཁོས་དེ་རུ་རླངས་
འཁོར་གྱི་ཁ་ལྷོ་ཕྱོགས་སུ་དཀྱུས།
ཋོམ་གྱིས་ཨུན། མ་མཐའ་ཡང་ཁོ་ཚོས་ང་ཚོ་བྱང་ཕྱོགས་སུ་བདའ་མ་ཐུབ། ང་ཚོའི་
དམིགས་འབེན་ཕྱོགས་སུ་འགྲོ་བར་གཉའ་ཞུམ་ཞུམ་བྱེད་དགོས་བྱུང་སོང་རུང་། མཇུག་
མཐར་འགྲོ་འདོད་ས་དེར་འགྲོ་ཐུབ་སོང་།” ཞེས་བཤད།
མོག་མོག་གི་གློག་འོད་དེ་མུན་པ་ནག་ཅིང་ཁ་ཞེང་ཆེ་བའི་མདུན་ཕྱོགས་ཀྱི་གཞུང་
ལམ་ངོས་སུ་སྤྲོས་ནས་འགྲོ།

ལེའུ་ཉེར་གཅིག་པ།

འཚོ་གནས་ཀྱི་ཆེད་དུ་ཤར་རྒྱུག་ནུབ་འདུར་བྱེད་བཞིན་པའི་མི་དམངས་འདི་ཚོ།དེང་
ཡུལ་གྱར་པ་རུ་གྱུར། ས་ཞིང་ལེབ་མོ་རེའི་སྟེང་དུ་འཚོ་བ་བསྐྱལ་མྱོང་བའི་ཁྱིམ་ཚང་སྟེ།
ས་ཞིང་དབྱིན་མུའུ་བཞི་བཅུའི་སྟེང་དུ་སྐྱེས་མྱོང་ཞིང་འདས་མྱོང་ལ། ས་ཞིང་དབྱིན་མུའུ་
བཞི་བཅུའི་ཐོན་འབབ་ཀྱིས་ཁ་གསོས་མྱོང་ལ་མུ་གེ་ཡང་མྱངས་མྱོང་ཡོད་པའི་ཁྱིམ་ཚང་
དེ་ཚོས། ད་ལྟ་ནུབ་རྒྱུད་ཀྱི་འཇིག་རྟེན་ཧྲིལ་པོ་མྱུལ་དགོས། ཁོ་ཚོས་ལས་ཀ་རེ་འཚོལ་ཆེད་
དུ། ལ་ལུང་འཁྱམ་མྱུལ་བྱེད། གཞུང་ལམ་ཚང་མར་མི་ཚོགས་ཀྱི་ཆུ་རྒྱུན་བཞུར་ལ། ཆུ་
ཡུར་གྱི་འགྲམ་ངོགས་གཡས་གཡོན་དུ་མི་ཚོགས་ཀྱིས་བསྟར་བ་བསྒྲིགས། ཁོ་ཚོའི་རྗེས་སུ་
ད་དུང་ཡུལ་གྱར་པ་གསར་པ་མཚམས་མི་ཆད་པར་ཡོང་གི་ཡོད། དེ་ལྟར། ཕྱོགས་བཞིའི་
གཞུང་ལམ་ཚང་མ་ཡུལ་གྱར་པའི་བཞུར་རྒྱུན་གྱིས་གང་། སྔ་མོའི་དུས་ཤིག་ལ། དབུས་
དང་ལྷོ་ནུབ་ཁུལ་དུ། མགོ་བདེ་དྲན་འཕྲུལ་ལ་མ་བྱང་བའི་ཞིང་པ་ཡོད། ཁོ་ཚོ་བཟོ་ལས་
གསར་བརྗེ་དང་འགྲོགས་ནས་འགྱུར་མེད་ལ། འཕྲུལ་ཆས་ལ་བརྟེན་ནས་ཞིང་ལས་མ་
གཉེར་ཞིང་། འཕྲུལ་ཆས་འདི་དག་མི་སྒེར་གྱི་ལག་ཏུ་ལྷུང་བའི་དབང་ཤུགས་དང་ཉེན་ཁ་
ཡང་ཤེས་ཀྱི་མེད། ཁོ་ཚོ་བཟོ་ལས་དང་འབྲེལ་བའི་འགལ་འདུའི་ཁྲོད་ནས་འཚར་ལོངས་
བྱུང་བ་མ་ཡིན་པས། བཟོ་ལས་སྤྱི་ཚོགས་ཀྱི་སྐྱོ་གར་ཐད་ལ་ཁོ་ཚོའི་ཚོར་བ་ད་དུང་ཡང་
ཧ་ཅང་རྣོ།
དེ་ནས། འཕྲུལ་ཆས་ཀྱིས་ཁོ་ཚོ་གློ་བུར་དུ་རང་ཡུལ་ནས་ཕྱུང་བས། ད་ལྟ་ཁོ་ཚོས་
གཞུང་ལམ་སྟེང་དུ་འཚང་ཁ་རྒྱག གཞུང་ལམ་དང་གཞུང་ལམ་འགྲམ་རྒྱུད་ཀྱི་ཞག་སྒར།
བཀྲེས་ལྟོགས་དང་བཀྲེས་ལྟོགས་ལ་ཞེད་པའི་འཇིགས་སྣང་སོགས། གནས་སྤོའི་འགྲུལ་
བཞུད་འདིས་ཁོ་ཚོ་ཡོངས་སུ་བསྒྱུར་ཟིན། དགོང་ཟས་མེད་པའི་བྱིས་པ་ཚོས་ཁོ་ཚོ་བསྒྱུར་
ཟིན་ལ། རྒྱུན་ཆད་མེད་པར་གནས་སྤོ་པ་འདིས་ཁོ་ཚོ་བསྒྱུར་ཟིན། དེང་སང་ཁོ་ཚོ་གནས་
སྤོ་པ་ཡིན། གཞན་གྱི་སྡང་སེམས་ཀྱིས་ཁོ་ཚོ་བསྒྱུར་ཟིན་ལ། དེས་ཁོ་ཚོ་ཕན་ཚུན་སྦྲེལ་ནས་
མཉམ་དུ་བསྡུས་སོང་། དེ་བཞིན་དུ། སྡང་སེམས་ཀྱིས་ལྷན་དུ་བསྡུས་ཤིང་སྡང་སེམས་ཀྱིས་
ལག་ཏུ་མཚོན་ཆ་བཞག་པའི་གྲོང་རྡལ་ཆུང་ཆུང་ཁག་གི་ལག་ཏུ་འཇོར་ཡུ་ཐོགས་པའི་
དམངས་དམག་དང་། མེ་མདའི་མཚོན་ཆ་བཟུང་བའི་རྩིས་གཉེར་པ་དང་ཚོང་གཉེར་པ་
འདི་ཚོས། བཙན་འཛུལ་པའི་དམག་དཔུང་ཞིག་ལ་འགོག་རྒོལ་བྱེད་དགོས་པ་ལྟར། རང་
ཉིད་ཀྱི་འཇིག་རྟེན་འདི་སྲུང་ཆེད་དུ། རང་ཉིད་ཀྱི་སྤུན་ཟླའི་སྟེང་དུ་མཚོན་ཆ་འཕྱར།
གཞུང་ལམ་སྟེང་གི་གནས་སྤོ་མི་དམངས་ཀྱི་གྲངས་འབོར་ལྡབ་འགྱུར་གྱིས་འཕར་
ཡོང་དུས། ནུབ་རྒྱུད་དུ་སྔངས་འཚབ་ཅིག་ལངས་ཡོད། ཕྱུག་བདག་དག་རང་ཉིད་ཀྱི་
མཁར་དབང་དོན་དུ་སྔངས་འཚབ་སྐྱེ་བཞིན་ཡོད་ལ། གྲོད་ཁོག་ནམ་ཡང་ལྟོགས་མྱོང་
མེད་པའི་མི་རྣམས་ཀྱིས་བཀྲེས་ལྟོགས་ཀྱིས་མནར་བའི་མི་ཡི་མིག་མདངས་མཐོང་དུས་
སྔངས་འཚབ་སྐྱེ་བཞིན་ཡོད། ནམ་ཡང་མེད་མུག་གི་ཚོར་བ་སྐྱེས་མྱོང་མེད་པའི་མི་རྣམས་
ཀྱིས་གནས་སྤོ་པ་ཚོའི་རྔམ་སེམས་ཀྱི་མིག་ཞགས་མཐོང་ནས་སྔངས་འཚབ་སྐྱེ་བཞིན་ཡོད།
གྲོང་རྡལ་གྱི་མི་དང་སྐྱིད་ལ་རོལ་བའི་གྲོང་མཐའི་མི་རྣམས་རང་སྲུང་གི་ཆེད་དུ་ལྷན་དུ་
ཁོ་ཚོས་འདུས། མི་འགྱངས་པར་འཐབ་འཁྲུག་ལ་ཞུགས་མཁན་ཚོའི་བྱེད་སྟངས་ལྟར།
རང་ཉིད་ནི་མི་བཟང་དང་། བཙན་འཛུལ་མཁན་ཚོ་ནི་ངན་པ་ཡིན་པ་ཐག་གིས་གཅོད་
བཞིན་ཡོད་ཅིང་། ཁོ་ཚོས་རྒྱུན་དུ། ལྟས་ངན་ཨོག་ཁེ་སི་འདི་ཚོ་བཙོག་འདྲེ་དང་གླེན་པ།
རིགས་ངན་དང་འདོད་སྲེད་ཅན་རེད་ཟེར་ལ། ལྟས་ངན་ཨོག་ཁེ་སི་འདི་ཚོ་རྐུན་མ་ཡིན་
ཞིང་། འདི་ཚོས་ཅི་ཞིག་ཡིན་རུང་བརྐུ་ལ། ཁོ་ཚོར་མཁར་དབང་ཐོབ་ཐང་གི་འདུ་ཤེས་
ཏིལ་འབྲུ་ཙམ་ཡང་མི་འདུག་ཟེར།
གཏམ་མཐའ་མ་འདི་མི་བདེན་རྒྱུ་མེད་དེ། རྒྱུ་མཚན་ནི། མཁར་དབང་མེད་པའི་མི་
ཞིག་གིས་མཁར་དབང་གི་ཐོབ་ཐང་ཇི་ལྟར་ཤེས་སམ། རང་སྲུང་ལ་འབད་པའི་མི་དམངས་
འདི་ཚོས་རྒྱུན་དུ། ཡུལ་གྱར་པ་འདི་ཚོས་ནད་ཡམས་འཁྱེར་ཡོང་ལ། འདི་ཚོ་བཙོག་པ་
རེད་ཟེར། འདི་ཚོའི་ཕྲུ་གུ་ང་ཚོའི་སློབ་གྲྭ་རུ་སྐྱེལ་དུ་འཇུག་མི་རུང་ཟེར་ལ། ཁོ་ཚོ་ནི་ཆ་
མེད་རྒྱུས་མེད་ཡིན་པས། གལ་སྲིད་ཁྱོད་ཀྱི་སྲིང་མོ་ཁོ་ཚོའི་ནང་གི་གཅིག་གི་རྗེས་སུ་
མནའ་མར་ཕྱིན་སོང་ན་ཅི་བྱེད་ཟེར།
དེ་ལྟར། ས་གནས་མི་དམངས་ཚོས་རང་ཉིད་ནི་གདུག་རྩུབ་ཀྱི་དཔེ་གཞི་གསོན་པོར་
བསྒྱུར། དེ་ནས་ཁོ་ཚོས་དམངས་དམག་ཚན་ཆུང་དང་རུ་ཁག་བཙུགས་ནས། ལག་ཏུ་
དབྱུག་པ་དང་དུག་རླངས། མེ་མདའ་སོགས་ཀྱི་མཚོན་ཆ་ཐོགས། ཡུལ་ལུང་འདི་ང་ཚོར་
དབང་། ང་ཚོས་ཨོག་ཁེ་སི་འདི་ཚོའི་གཉའ་མནན་ནས་འདུག་དགོས། དོན་ངོ་མ་བཤད་
ན། མཚོན་ཆ་ཐོགས་པའི་མི་དམངས་འདི་ཚོར་ས་ཞིང་གི་བདག་དབང་མེད་ཀྱང་། ཁོ་
ཚོའི་སེམས་སུ་རང་ཉིད་ལ་བདག་དབང་ཡོད་བསམ་ཡོད། མཚན་མོར་དམག་རྩལ་སྦྱོང་
བརྡར་བྱེད་པའི་རྩིས་གཉེར་པ་འདི་ཚོར་ཡང་ཅི་ཡང་མི་དབང་ལ། ཚོང་ཁང་ཆུང་ཆུང་
གཉེར་མཁན་འདི་ཚོར་ཡང་བུ་ལོན་གྱི་རྡོག་ཁྲེས་ཆེན་པོ་རེ་ལས་གཞན་པ་ཅི་ཡང་མི་
དབང་། བུ་ལོན་ཡོད་པ་ཡང་ཅི་ཡང་མེད་པ་དང་བསྡུར་ན་དགའ། ལས་ཀ་ཞིག་ཡོད་པ་
ཡང་ཅི་ཡང་མེད་པ་ལས་དགའ། རྩིས་གཉེར་པའི་སེམས་སུ། ང་ལ་གཟའ་འཁོར་གཅིག་
གི་རིང་ལ་སྒོར་མོ་བཅོ་ལྔ་འབབ་ཀྱི་ཡོད་ལ། གལ་སྲིད་ལྟས་ངན་ཨོག་ཁེ་སི་ཞིག་ལ་སྒོར་
མོ་བཅུ་གཉིས་མ་གཏོགས་སྦྱིན་མི་དགོས་པར་ལས་ཀ་འདི་ལས་ན། ད་ངས་ཅི་བྱ་སྙམ་གྱི་
ཡོད་ཅིང་། ཚོང་ཁང་ཆུང་ཆུང་གཉེར་མཁན་གྱི་སེམས་སུ། ངས་བུ་ལོན་ཅི་ཡང་མེད་པའི་
མི་ཞིག་ལ་ཇི་ལྟར་འགྲན་བསྡུར་བྱེད་དམ་སྙམ་གྱི་ཡོད།
གནས་སྤོ་པ་ཚོ་གཞུང་ལམ་ཁག་གི་སྟེང་དུ་ཆུ་རྒྱུན་བཞིན་བཞུར་ནས་ཡོང་། ཁོ་ཚོའི་
བཀྲེས་ལྟོགས་དེ་ཁོ་ཚོའི་མིག་ནང་དུ་ཤར་ཡོད་ལ། ཁོ་ཚོའི་དགོས་མཁོ་ཡང་ཁོ་ཚོའི་མིག་
ནང་དུ་ཤར་ཡོད། ཁོ་ཚོས་གནས་ལུགས་བཤད་མི་ཤེས་ལ། སྒྲིག་ལམ་ཡང་བརྩི་མི་ཤེས།
ཁོ་ཚོར་ཡོད་པ་ནི་མི་འབོར་དང་དབུལ་ཕོངས་ཁོ་ན་ཡིན། ཁོ་ཚོས་མི་གཅིག་གིས་ལས་ན་
ཆོག་པའི་ལས་ཀའི་དོན་དུ་མི་བཅུ་ཡིས་གླ་ཆ་དམའ་བར་མི་ལྟ་བར་འཕྲོག་རྩོད་བྱེད་པ་
ཡིན། ཁོས་ལས་གླ་སྒོར་ཟུར་གསུམ་དགོས་ཟེར་ན། ངས་སྒོར་ཟུར་གཉིས་དང་ཕྱེད་ཀས་
སྒྲུབ་ཡ།
ཁོས་སྒོར་ཟུར་གཉིས་དང་ཕྱེད་ཀ་བྱེད་ཟེར་ན། ངས་སྒོར་ཟུར་གཉིས་བྱེད་ཆོག
དེར་མ་སྦྱིན། ང་ལ་བྱིན། ང་ལྟོགས་ཀྱི་འདུག ངས་སྒོར་ཟུར་གཅིག་དང་ཕྱེད་ཀ་བྱས་
ཏེ་ལས། བཟའ་རྒྱུ་ཡོད་ན་གླ་ཆ་མེད་ཀྱང་ཆོག ངའི་ཕྲུ་གུ་ཚོ་ཁྱོད་ཀྱིས་གཅིག་མཐོང་ན་
ཨང་། ལུས་པོ་ཡོངས་རྫོགས་གཉན་འབུར་གྱིས་གང་འདུག་ལ། འགྲོ་འདུག་ཀྱང་བྱེད་མི་
ཐུབ། རླུང་གིས་ཐང་ལ་གཡུགས་པའི་ཤིང་ཏོག་རེ་བཟའ་རུ་བཅུག་པས། ད་ལྟ་ལྟོ་བ་རྔ་ལྟར་
སྐྲངས་འདུག ང་ཡོང་ཡ། ངས་ཤ་རྡོག་ཆུང་ཆུང་ཞིག་གི་དོན་དུ་ལས་ཀ་བྱེད་ཡ།
འདི་ལྟར་སོང་ན། ལས་གླ་དམའ་རུ་སོང་ནས་དངོས་གོང་མཐོ་རུ་འདེགས་ཐུབ་པས།
འདི་ནི་དོན་བཟང་རེད། དེ་བས། ཕྱུག་བདག་ཆེན་མོ་ཚོ་ཐུགས་ཧ་ཅང་དགྱེས་ནས། མུ་
མཐུད་དུ་མི་གྲངས་འབོར་ཆེན་འགུག་པའི་ཆེད་དུ། བརྡ་ཡིག་མུ་མཐུད་དུ་བཀྲམས།
ལས་གླ་མུ་མཐུད་དུ་དམའ་སར་ལྷུང་ཞིང་། དངོས་གོང་མུ་མཐུད་དུ་མཐོ་རུ་བཏེགས། མི་
འགྱངས་པར་ང་ཚོས་ཡང་བསྐྱར་བྲན་གཡོག་ཉར་ཐུབ་རྒྱུ་རེད།
དེང་སང་། ཕྱུག་བདག་ཆེན་མོ་ཁག་དང་སྤྱི་གཉེར་ཁང་ཆེན་མོ་ཁག་གིས་ཐབས་ཤེས་
གསར་པ་ཞིག་བཏོན་ཡོད། ཕྱུག་བདག་གཅིག་གིས་ཀྲིན་འཇུག་ལས་སྣོན་བཟོ་གྲྭ་ཞིག་ཉོས་
ཤིང་། ཁམ་བུ་དང་ཆང་བ་ལི་སྨིན་ཡོང་བའི་སྐབས་སུ་ཁོས་ཤིང་ཏོག་དེ་དག་གི་རིན་གོང་
མར་བཅག་ནས། ཤིང་ཏོག་གི་ཡོང་འབབ་ཀྱིས་འདེབས་འཛུགས་ཀྱི་འགྲོ་སོང་ཙམ་ཡང་
མི་ཁེབས་པར་བྱས། ཀྲིན་འཇུག་ལས་སྣོན་བཟོ་གྲྭའི་བདག་པོས་ཤིང་ཏོག་ཚུར་ཉོ་དུས་
རིན་གོང་དམའ་མོས་ཉོས་ཤིང་། ཤིང་ཏོག་དེ་དག་ལྕགས་ཀྲིན་དུ་བཅུག་ནས་ཕར་བཙོང་
དུས། ཐོན་རྫས་འདི་དག་གི་རིན་གོང་མཐོ་རུ་བཏེགས་པས། ཁོས་བར་ནས་ཁེ་སྤོགས་ཆེན་
པོ་ལེན་ཐུབ་ཀྱི་ཡོད། དེ་ལྟར། ཀྲིན་འཇུག་ལས་སྣོན་བཟོ་གྲྭ་མེད་པའི་ཞིང་པ་ཚོས་རང་
ཉིད་ཀྱི་ས་ཞིང་ཤོར་གྱི་ཡོད། ས་ཞིང་འདི་དག་ཕྱུག་བདག་ཆེན་མོ་དང་དངུལ་ཁང་། ཀྲིན་
འཇུག་ལས་སྣོན་བཟོ་གྲྭ་ཡོད་པའི་སྤྱི་གཉེར་ཁང་སོགས་ཀྱིས་བླངས། དེ་ལྟར་ཡུན་རིང་
མ་འགོར་བར་ཞིང་གཞིས་ཇེ་ཉུང་ནས་ཇེ་ཉུང་དུ་གྱུར། ཞིང་པ་ཆུང་ཆུང་ཚོ་གྲོང་རྡལ་
དུ་གནས་སྤོས་ནས་ཡུད་ཙམ་ལ་བསྡད་ཅིང་། ཡུན་གྱིས་ཁྱིམ་གྱི་བསགས་དངུལ་ཚང་མ་
སྟོང་བར་གྱུར་ཅིང་། གྲོགས་དང་ཉེ་འབྲེལ་གྱིས་ཀྱང་སྟོང་བར་གྱུར། མཇུག་མཐར་ཁོ་ཚོ་
ཡང་ལམ་ལ་བུད་ནས། ཡུལ་གྱར་པའི་འཚོ་བ་རོལ་མགོ་བརྩམས། དེ་ལྟར། གཞུང་ལམ་
ཚང་མའི་སྟེང་དུ། ལས་ཀར་རྔམ་ཞིང་ལས་ཀའི་ཆེད་དུ་ཅི་ཡང་བྱེད་ཐུབ་པའི་ཡུལ་གྱར་
པས་འཚང་ཁ་རྒྱག
དེ་ལྟར། སྤྱི་གཉེར་ཁང་དང་དངུལ་ཁང་ཚོས་རང་གི་ཆག་འཇིག་གི་སྣེ་མོ་རང་གིས་
འདྲེན་བཞིན་ཡོད་མོད། འོན་ཀྱང་། ཁོ་ཚོས་དེ་ཤེས་ཀྱི་མེད། ས་ཞིང་ཚང་མ་འབྲས་བུའི་
ཁུར་གྱིས་དུད་ཀྱང་། གཞུང་ལམ་ཚང་མ་ལྟོ་བ་ཟས་ཀྱིས་སྟོང་བའི་མི་ཚོགས་ཀྱིས་གང་
ཡོད། འབྲུ་ཁང་ཚང་མ་འབྲུ་ཡིས་གང་ཡོད་ཀྱང་། དབུལ་ཕོངས་ཀྱི་བྱིས་པ་ཚོ་རུས་སྙིའི་
ནད་ཀྱི་ཁྲོད་ནས་འཚར་ལོངས་འབྱུང་གི་ཡོད་ལ། ཁོ་ཚོར་འཚོ་བཅུད་ཞན་པའི་པགས་
ནད་ཕོག་ནས། ལུས་པོ་ཡོངས་རྫོགས་འབུར་རྡོག་གིས་ཁེངས་ཡོད། ཕྱུག་བདག་ཆེན་མོ་
འདི་དག་གིས་བཀྲེས་ལྟོགས་དང་ཞེ་སྡང་གཉིས་ཀའི་བར་དུ་ཐིག་མཚམས་ཕྲ་མ་ཞིག་མ་
གཏོགས་མེད་པ་དེ་ཤེས་ཀྱི་མེད། མ་གཞི་ལས་ཀ་པའི་གླ་ཆའི་ནང་དུ་འགྲོ་འོས་པའི་སྒོར་མོ་
ཚང་མ་ཁོ་ཚོས་དུག་རླངས་དང་མེ་མདའ། མྱུལ་མ་དང་སོ་པ། མིང་ཐོ་ནག་པོ་དང་དམག་
རྩལ་སྦྱོང་བརྡར་གྱི་ཆེད་དུ་གཏོང་གི་ཡོད། གཞུང་ལམ་ཁག་གི་སྟེང་དུ། མི་དམངས་རྣམས་
ནི་གྲོག་ཚོགས་དང་འདྲ་བར། ལས་ཀ་དང་ཟ་མའི་ཆེད་དུ་གོར་ནུར་བྱེད།དེ་ལྟར། ཞེ་སྡང་
གི་ཕབས་རྩི་དེ་སྙོལ་མགོ་བརྩམས།

ལེའུ་ཉེར་གཉིས་པ།

སྐབས་དེར་མཚན་མོའི་དུས་ཚོད་ཡུད་ཙམ་ལ་སླེབས་འདུག་ཅིང་། ཁོམ་ཇོ་ཌི་ཡིས་གྲོང་
གསེབ་ཀྱི་གཞུང་ལམ་ཞིག་གི་ཐོག་ཏུ་རླངས་འཁོར་བསྐོར་ནས། ཝེ་ཌི་ཕ་ཆི་གྲོང་རྡལ་གྱི་
གཞུང་བཙུགས་གཞིས་སྒར་དེ་འཚོལ་བཞིན་ཡོད། གྲོང་གསེབ་ཀྱི་ཡུལ་གྲུ་འདི་རུ་སྒྲོན་
འོད་ཉུང་ཞིང་། ཁོ་ཚོའི་རྒྱབ་ཕྱོགས་སུ། བྷེ་ཁེར་སི་ཧྥིལད་གྲོང་ཁྱེར་གྱི་བར་སྣང་དུ་གློག་
འོད་མཁའ་ལ་འཕྲོ། ཁོ་ཚོའི་རླངས་འཁོར་གཞུང་ལམ་སྟེང་དུ་འགུལ་འགུལ་གྱིས་འགྲོ་
ཞིང་། ཁོ་ཚོའི་མདུན་ཕྱོགས་སུ། རྔོན་ལ་ཆས་པའི་རི་བྱི་ཚོ་ལམ་སྟེང་ནས་གཡས་གཡོན་
དུ་བྲོས་ནས་འགྲོ། དེ་ནས་ལམ་གྱི་བཞི་མདོ་ཞིག་ཏུ་ཤིང་ཁང་ཆུང་ཆུང་སྐོར་ཞིག་མིག་
ལམ་དུ་མངོན་བྱུང་།
ཨ་མ་འདུག་སྟེགས་སྟེང་དུ་གཉིད་འདུག་ཅིང་། ཨ་ཕའི་སྣང་བ་རྒྱང་རིང་ལ་འཁྱམས་
ནས་ཁུ་སིམ་མེར་འདུག
ཁྲོམ་གྱིས་གཞིས་སྒར་དེ་གང་དུ་ཡོད་པ་ཤེས་ཀྱི་མི་འདུག གཅིག་བྱས་ན་ནམ་ལངས་
པའི་བར་དུ་སྒུག་ནས། དེ་ནས་གཅིག་ལ་དྲིས་ན་བཟང་རྒྱུ་རེད།" ཅེས་བཤད། ཁོས་རླངས་
འཁོར་ལམ་འགྲམ་གྱི་རྩྭ་ལྡུམ་ཁྲོད་ཀྱི་ལམ་རྟགས་ཤིག་གི་འགྲམ་དུ་བསྡད་པ་ན། རླངས་
འཁོར་གཞན་པ་ཞིག་ཀྱང་བཞི་མདོ་དེ་རུ་བསྡད། ཋོམ་གྱིས་མགོ་བོ་ཕྱི་ལ་བསྲིངས་" ཝེ། སྐུ་
ཞབས། གཞིས་སྒར་ཆེན་པོ་དེ་གང་དུ་ཡོད་པ་ཤེས་ཀྱི་ཡོད་དམ།”
"ཐད་ཀར་མདུན་ཕྱོགས་སུ་སོང་།
ཋོམ་གྱིས་རླངས་འཁོར་ལམ་ཐོག་ནས་འཕྲེད་ཀྱིས་བསྐོར་ནས་ཁ་གཏད་ཀྱི་གཞུང་
ལམ་སྟེང་དུ་བུད་ཅིང་། དེ་ནས་མདུན་ཕྱོགས་སུ་དབྱིན་ཁྲེ་བརྒྱ་ཕྲག་ཁ་ཤས་སོང་རྗེས་
འགྲོ་མཚམས་བཞག ལྕགས་སྐུད་ཀྱི་ར་བ་མཐོན་པོ་ཞིག་གཞུང་ལམ་གྱི་ཁ་གཏད་དུ་ཡོད་
ཅིང་། ཁ་ཞེང་ཆེ་བའི་རྒྱ་སྒོ་ཅན་གྱི་སྒེར་ལམ་ཞིག་ར་བའི་ནང་དུ་འཐེན་འདུག རྒྱ་སྒོའི་
ནང་ལོགས་ཀྱི་ཅུང་མི་རིང་བའི་ས་ན། དྲ་མའི་ནང་ནས་གློག་འོད་འཕྲོས་པའི་ཁང་པ་
ཆུང་ཆུང་ཞིག་ཡོད། འོམ་གྱིས་རླངས་འཁོར་ནང་དུ་བསྐོར་ནས་སོང་། སྐབས་དེར་རླངས་
འཁོར་ཧྲིལ་པོ་གནམ་ལ་ལྡིང་ནས་ས་ལ་ལྷུང་།
ཥོམ་གྱིས་"དཀོན་མཆོག་ཡེ་ཤུ། ས་འབུར་དེ་མཐོང་མ་བྱུང་།” ཞེས་བཤད།
ཁྱམས་རའི་སྟེང་ནས་མཚན་སྲུང་པ་ཞིག་ཡར་ལངས་ནས་རླངས་འཁོར་འགྲམ་
དུ་ཡོང་། ཁོ་རླངས་འཁོར་ངོས་སུ་ཁེན་ནས་“ཁྱོད་ནང་དུ་ཡོང་དུས་མགྱོགས་དྲགས་
སོང་། ཐེངས་རྗེས་མར་གཟབ་གཟབ་བྱོས།” ཞེས་བཤད།
དེ་ཅི་ཞིག་གི་ཆེད་དུ་བཟོས་པ་རེད།
མཚན་སྲུང་པ་དེ་གད་མོ་བགད་སྒོ་རའི་ནང་དུ་བྱིས་པ་མང་པོས་རྩེད་མོ་རྩེ་ཡི་ཡོད་
ཅིང་། ཡུལ་མི་ཚོར་དལ་མོར་སོང་ཟེར་ནས་ག་ཚོད་བཤད་ཀྱང་ཁོ་ཚོས་བརྗེད་འགྲོ་ཡི་
འདུག འོན་ཀྱང་། ས་འབུར་དེར་ཐེངས་གཅིག་བརྡབས་པ་ན་དེའི་རྗེས་ནས་བརྗེད་ཀྱི་
མ་རེད།
། ཡ་ཡ། འཕྲུལ་ཆས་བཅག་མེད་པར་སྨོན། ཨུན། ང་ཚོ་སྡོད་སའི་ཁང་པ་ཡོད་དམ།"
སྒར་ས་གཅིག་ཡོད། ཁྱོད་ཚོར་མི་ག་ཚོད་ཡོད།"
ཁྲོམ་གྱིས་མཛུབ་མོ་གུག་ནས་བརྩི་མགོ་བརྩམས་“ང་དང་ཨ་ཕ་དང་ཨ་མ། ཨལ་དང་
རོ་སི་ཤ་རོན་དང་ཨ་ཁུ་ཇོན། རུ་ཐེ་དང་ཝིན་ཧྥིལད། ཨོ། མཐའ་མ་འདི་གཉིས་ཀ་བྱིས་པ་
ཡིན།”།
“ཨུན། ངས་བལྟས་ན་ང་ཚོས་བཀོད་སྒྲིག་བྱེད་ཐུབ་རྒྱུ་རེད། སྒར་ཆས་རིགས་ཨེ་ཡོད།
"རས་རྒོད་ཡུག་ཆེན་གཅིག་དང་ཉལ་ཆས་ཁ་ཤས་ཡོད།"
མཚན་སྲུང་པ་དེ་རླངས་འཁོར་གྱི་རྐང་གདན་སྟེང་དུ་འགོས། བསྟར་བ་འདིའི་མཇུག་
བར་དུ་སོང་ནས། དེ་ནས་གཡས་སུ་དཀྱོགས་ནས་སོང་ན། ཁྱོད་ཚོ་གཙང་སྦྲའི་ཚན་ཆུང་
བཞི་པ་རུ་སླེབས་ཀྱི་རེད།”
དེ་ཟེར་ན་ཅི་རེད
“ཆབ་ཁང་། ཁྲུས་ཁང་། འཁྲུད་གཞོང་།
ཨ་མས་"ཆུ་རང་འབབ་ཅན་གྱི་འཁྲུད་གཞོང་ཡང་ཡོད་པ་རེད་དམ།" ཞེས་དྲིས།
“ཡོད་པ་རེད།”
ཨ་མས་། དཀོན་མཆོག་ངོ་སོ་བསྟོད།” ཅེས་བཤད།
ཁོམ་གྱིས་རླངས་འཁོར་བསྐོར་ནས་མུན་ནག་ཁྲོད་ཀྱི་རས་གུར་གྱི་བསྟར་བ་རིང་པོ་དེ་
བརྒྱུད་ནས་སོང་། གཙང་སྦྲ་ཁང་གི་ནང་དུ་གློག་འོད་དམའ་མོ་ཞིག་བཀར་འདུག མཚན་
སྲུང་པས་འདི་གར་སྡོད། འདི་སྒར་ས་ཡག་པོ་ཞིག་ཡིན། འདིར་འདུག་མཁན་གྱི་ཁྱིམ་
ཚང་དེ་སྤོས་མ་ཐག་པ་ཡིན།" ཞེས་བཤད།
ཁྲོམ་གྱིས་རླངས་འཁོར་གྱི་ཁ་བཀག འདི་ག་རང་དུ་རེད་དམ།”
རེད། ད་ལྟ་ཁྱོད་ཀྱིས་གཞན་པ་ཚོར་ཅ་དངོས་མར་ཕབ་ཏུ་བཅུག་ནས། ཁྱོད་རང་ང་
དང་ལྷན་དུ་ཐོ་འགོད་བྱེད་དུ་འགྲོ། ཁྱོད་ཚོ་ཉོལ། སང་ཉིན་གཞིས་སྒར་འཛིན་སྐྱོང་ལྷན་
ཚོགས་ཀྱིས་ཁྱོད་ཚོ་བོས་ནས་ཚང་མ་བཀོད་སྒྲིག་བྱེད་ཀྱི་རེད།
ཥོམ་གྱིས་མིག་ཟུང་དམའ་སར་ཕབ་ནས་ཉེན་རྟོག་པ་ཡོད་པ་རེད་དམ ཞེས་དྲིས།
མཚན་སྲུང་པ་དེ་གད་མོ་བགད་ཉེན་རྟོག་པ་མེད། ང་ཚོར་ང་ཚོ་རང་ཉིད་ཀྱི་ཉེན་རྟོག་
པ་ཡོད། སྒར་འདིའི་ནང་གི་མི་ཚོས་རང་ཉིད་ཀྱི་ཉེན་རྟོག་པ་འདེམས་ཀྱི་ཡོད། ད་འགྲོ།
ཨལ་དོས་འཁོར་གྱི་སྟེང་ནས་མར་བབས་ནས་མདུན་ཕྱོགས་སུ་འཁོར་ནས་ཡོང་་འདི་
རུ་འདུག་རྒྱུ་ཡིན་ནམ།"
ཋོམ་གྱིས་ཡིན། ང་གཞུང་ལས་ཁང་དུ་འགྲོ་དགོས་ཤིང་། ཨ་ཕ་དང་ཁྱོད་གཉིས་ཀྱིས་
ཅ་དངོས་མར་ཕོབ།” ཅེས་བཤད།
མཚན་སྲུང་པོས་“ཅུང་ཁུ་སིམ་པོ་གནང་རོགས། མི་མང་པོ་ད་ལྟ་གཉིད་བསྡད་ཡོད་
པ་རེད།” ཅེས་བཤད།
ཋོམ་གྱིས་མུན་ནག་ཁྲོད་ནས་ཁོའི་རྗེས་འབྲངས་ནས་སོང་། ཁོ་ཚོ་གཞུང་ལས་ཁང་གི་
སྒོ་ཐེམ་དུ་འགོས་ནས། ནང་དུ་སྒྲོག་ཙེ་རྙིང་པ་གཅིག་དང་དང་རྐུབ་སྟེགས་རྙིང་པ་གཅིག་
ཡོད་པའི་ཁང་པ་ཆུང་ཆུང་ཞིག་གི་ནང་དུ་འཛུལ། མཚན་སྲུང་པ་རྐུབ་སྟེགས་སྟེང་དུ་
བསྡད་ནས་འགེངས་ཤོག་ཅིག་ཕྱིར་བླངས།
"མིང་ལ་ཅི་ཟེར།
"ཁཱོམ་ཇོ་ཌི
ད་སྔོན་དེ་ཁྱོད་ཀྱི་ཨ་ཕ་རེད་དམ
རེད།”
"ཁོའི་མིང་ལ་...།
ཁོའི་མིང་ལ་ཡང་ཋོམ་ཇོ་ཌི་ཟེར།”
དྲི་བ་མུ་མཐུད་དུ་བཏོན། གང་ནས་ཡོང་བ་ཡིན། མངའ་སྡེ་འདིར་སླེབས་ནས་ག་ཚོད་
འགོར་སོང་། སྔོན་མ་ལས་ཀ་གང་དག་བྱས་པ་ཡིན། དེ་ནས་མཚན་སྲུང་པ་དེས་མགོ་བོ་
ཡར་བཀྱགས་“ང་ལ་འདྲི་རྒྱུ་མང་དྲགས་འདུག་མ་བསམ་རོགས། གནས་ཚུལ་འདི་དག་
ང་ཚོས་ངེས་པར་དུ་ལེན་དགོས།”
ཥོམ་གྱིས་"དེ་མི་སྐྱོན།” ཞེས་བཤད།
‘ཡ། ཁྱོད་ཚོར་སྒོར་མོ་ལྷག་ཨེ་ཡོད།”
"ཉུང་ཉུང་ཞིག་ཡོད།"
ཁྱོད་ཚོ་ལག་སྟོང་མིན་ནམ
“ཅུང་ཙམ་ཡོད། ཅི་རེད
"སྒར་ས་ལ་གཟའ་འཁོར་རེར་སྒོར་རེ་སྤྲོད་དགོས། འོན་ཀྱང་། ཁྱོད་ཚོས་དེའི་ཚབ་ཏུ་
སྒར་འདིའི་གད་སྙིགས་འདོན་པ་དང༌། གཞིས་སྒར་གཙང་སྦྲ་བཟོ་བ་སོགས་བརྒྱུད་ནས་
གུན་གསབ་བྱེད་ཀྱང་ཆོག”
ཥོམ་གྱིས་ང་ཚོས་གུན་གསབ་བྱེད་ངེས་ཡིན།” ཞེས་བཤད།
ཁྱོད་ཚོ་སང་ཉིན་འཛིན་སྐྱོང་ལྷན་ཚོགས་ལ་ཐུག་དགོས། ཁོ་ཚོས་ཁྱོད་ཚོར་སྒར་གྱི་
ནང་གི་སྒྲིག་ཆས་བེད་སྤྱོད་གཏོང་སྟངས་དང༌། སྒར་གྱི་སྒྲིག་ལམ་སོགས་བཤད་ཀྱི་རེད།
ཁཱོམ་གྱིས་དེ་ཅི་ཡིན་འདྲི་ཆོག་གམ། ལྷན་ཚོགས་འདི་ནི་ཅི་ཞིག་གི་ལྷན་ཚོགས་རེད།
མཚན་སྲུང་པ་དེ་རྒྱབ་ལོགས་སུ་བསྙེས། “ཁོ་ཚོས་ལས་ཀ་ཡག་པོ་སྒྲུབ་ཀྱི་ཡོད། སྒར་
ནང་དུ་ཚན་ཆུང་ལྔ་ཡོད་ལ། ཚན་ཆུང་རེ་རེས་དབུས་འཛིན་སྐྱོང་ལྷན་ཚོགས་ཀྱི་ཚོགས་
མི་རེ་འདེམས་ཀྱི་ཡོད། ལྷན་ཚོགས་འདིས་ཁྲིམས་ལུགས་བཟོ་བཞིན་ཡོད་ལ། ཁོ་ཚོས་
ཅི་བྱོས་ཟེར་ན་དེ་བྱེད་དགོས།
ཁཱོམ་གྱིས་"འོ་ན་ཁོ་ཚོས་དྲང་གཞག་མ་བྱས་ན་ཅི་བྱེད།" ཅེས་བཤད།
"ཨུན། ཁྱོད་ཀྱིས་ཁོ་ཚོ་ཡར་ལ་ཇི་ལྟར་བདམས་པ་བཞིན་མར་ལ་ཡང་དེ་ལྟར་མགྱོགས་
པོར་འཕེན་ཐུབ། ཁོ་ཚོའི་ལས་ཀ་སྒྲུབ་སྟངས་ཐད་ལ་དཔེ་མཚོན་ཞིག་བཤད་ཡ། རྒྱུན་དུ་མི་
དམངས་ཀྱི་རྗེས་འབྲངས་ནས་ཡོང་ཞིང་། མི་དམངས་ལ་ཆོས་བཤད་རྗེས་ཞལ་འདེབས་
བསྡུ་བའི་དམ་པའི་ཆོས་འཁོར་གྲུབ་མཐའི་ཆོས་པ་ཤེས་ཀྱི་ཡོད་དམ། རེད་ཡ། ཉིན་གཅིག་
ལ་ཁོ་ཚོ་སྒར་ནང་དུ་ཆོས་འཆད་དུ་སླེབས་ཞིང་། རྒན་པོ་མང་པོ་ཁོ་ཚོའི་ཆོས་ལ་ཉན་
འདོད་ཆེ། དེ་བས་གནད་དོན་དེ་དབུས་འཛིན་སྐྱོང་ལྷན་ཚོགས་ལ་ཐག་གཅོད་དུ་བཅུག་
པ་རེད། ཁོ་ཚོས་ཚོགས་འདུ་ཞིག་འཚོགས་རྗེས། གནད་དོན་དེ་འདི་ལྟར་ཐག་གཅོད་བྱས་
སོང་། ཁོ་ཚོས། 'ཆོས་པ་སུ་ཞིག་ཡིན་རུང་། སྒར་འདིའི་ནང་ནས་ཆོས་བཤད་ཆོག འོན་
ཀྱང་། སུ་ཞིག་གིས་ཀྱང་སྒར་འདིའི་ནང་ནས་ཞལ་འདེབས་བསྡུ་མི་ཆོག་ཅེས་བསྒྲགས་
སོང་། རྒན་པོ་དེ་ཚོ་སྙིང་རྗེ། དེ་ནས་བཟུང་སྒར་འདིའི་ནང་དུ་ཆོས་པ་གཅིག་ཀྱང་སླེབས་
མ་བྱུང་།
ཋོམ་གད་མོ་བགད་ཅིང་། དེ་ནས་"ཁྱོད་ཀྱིས་སྒར་འདི་འཛིན་སྐྱོང་བྱེད་མཁན་ནི། སྒར་
འདིའི་ནང་གི་མི་སེར་ཚོ་རེད་ཟེར་བ་ཡིན་ནམ།” ཞེས་དྲིས།
རེད། ཁོ་ཚོས་ལས་ཀ་ཡག་པོ་སྒྲུབ་ཀྱི་འདུག"
"ད་དུང་ཁྱོད་ཀྱིས་ཉེན་རྟོག་པའི་སྐོར་ཞིག་ཀྱང་བཤད་སོང་ཨ།
དབུས་འཛིན་སྐྱོང་ལྷན་ཚོགས་ཀྱིས་སྒར་འདིའི་སྒྲིག་ལམ་སྲུང་སྐྱོང་དང་། ཁྲིམས་
ལུགས་གསར་བཟོ་བྱེད་བཞིན་ཡོད། དེ་ནས་ད་དུང་བུད་མེད་ཚོ་ལའང་ལས་འགན་ཡོད།
ཁོ་ཚོས་ཕྲུ་གུ་ཚོར་ལྟ་སྐྱོང་དང་། གཙང་སྦྲར་དོ་དམ་བྱེད་བཞིན་ཡོད། གལ་སྲིད་ཁྱོད་ཚང་
གི་ཨ་མས་ལས་ཀ་བྱེད་ཀྱི་མེད་ན། ཁོ་མོས་ལས་ཀར་འགྲོ་དགོས་པའི་བུད་མེད་ཚོའི་ཕྲུ་
གུར་ལྟ་སྐྱོང་བྱེད་དགོས་ལ། ཁོ་མོར་ལས་ཀ་ཞིག་རྙེད་ཚེ། གཞན་པ་ཚོས་ཁོ་མོའི་ཚབ་བྱེད་
ཀྱི་རེད། ཁོ་ཚོས་འཚེམ་བཟོ་བྱེད་ལ། དེ་ནས་མ་མ་རེ་སླེབས་ཚེ་ཁོ་ཚོར་སློབ་ཁྲིད་བྱེད་
བཞིན་ཡོད། འགྲོ་སྟངས་ཚང་མ་དེ་དང་དེ་འདྲ་བ་རེད།
"སྒར་འདིའི་ནང་དུ་ཉེན་རྟོག་པ་ཡོད་པ་མ་རེད་ཟེར་རམ།”
"མེད། ཁྲིམས་སའི་བཀའ་ཤོག་མེད་ན། ཉེན་རྟོག་པ་ཚོ་སྒར་འདིའི་ནང་དུ་འཛུལ་མི་
ཆོག"
“ཨུན། འོ་ན། མི་ཞིག་གིས་དོན་མེད་རྙོག་དྲ་བཟོ་བའམ། ཡང་ན་ཆང་གིས་བཟི་ནས་
འཁྲུག་འཛིང་ཤོར་ན། དེ་དུས་ཅི་བྱེད།
མཚན་སྲུང་པས་ཞྭ་སྨྱུག་ཅིག་སྣག་འཇིབ་ཏུ་བསྣུན། "ཨུན། ཐེངས་དང་པོར་དབུས་
ལྷན་ཚོགས་ཀྱིས་ཁོ་ལ་ཉེན་བརྡ་ཞིག་གཏོང་གི་རེད། ཐེངས་གཉིས་པར་ཁོ་ཚོས་ཁོ་ལ་ཉེན་
བརྡ་གཟབ་ནན་གྱིས་གཏོང་གི་རེད་ལ། ཐེངས་གསུམ་པོར་ཁོ་ཚོས་ཁོ་སྒར་ལས་ཕྱིར་ཕུད་
གཏོང་གི་རེད།
"དཀོན་མཆོག་གཟི་བརྗིད་ཆེན་པོ། དངོས་གནས་ཡིད་ཆེས་དཀའ་བ་ཞིག་རེད། དོ་
ནུབ་ཉིད་ལ་ཉེན་རྟོག་པ་ཚོ་དང་མགོ་ལ་ཞྭ་ཆུང་རེ་གྱོན་པའི་མི་དེ་ཚོས་གཙང་འགྲམ་གྱི་
ཞག་སྒར་དེ་མེ་ལ་བསྲེགས་སོང་།
མཚན་སྲུང་པས་ཁོ་ཚོ་འདིའི་ནང་དུ་ཡོང་མི་ཐུབ། དགོང་མོ་འགའ་རེ་དང་། ལྷག་
པར་དུ་ཞབས་བྲོའི་དགོང་མོར་གཞོན་ནུ་ཚོར་ལྕགས་རའི་མཚམས་སུ་སྲུང་དུ་འཇུག་གི་
ཡོད ཅེས་བཤད།
ད་དུང་ཞབས་བྲོའི་དགོང་ཚོགས་ཀྱང་ཡོད་པ་རེད་དམ། དཀོན་མཆོག་ཡེ་ཤུ།"
"གཟའ་སྤེན་པའི་དགོང་མོ་རེ་རེར། ང་ཚོས་ཡུལ་ལུང་འདིའི་ནང་གི་ཞབས་བྲོའི་
མཚན་ཚོགས་ཡག་ཤོས་དེ་འཚོག་གི་ཡོད།
"ཨ་ལ་ལ། དཀོན་མཆོག་ཡེ་ཤུ། འདི་ལྟ་བུའི་སྒར་ད་དུང་མང་ཙམ་མེད་དོན་ཅི་ཞིག་
ཡིན
མཚན་སྲུང་པའི་གདོང་པར་ཅུང་སྐྱོ་ཉམས་ཤིག་ཤར། "དེའི་རྒྱུ་མཚན་དེ་ཁྱོད་རང་ཉིད་
ཀྱིས་དལ་མོས་འཚོལ། ད་སོང་ནས་ཅུང་གཉིད་ཅིག
ཁོམ་གྱིས་གཟིམ་ས་བདེ། ཨ་མ་གནས་འདི་ལ་ཧ་ཅང་དགའ་རྒྱུ་རེད། ཁོ་མོས་ཡ་རབས་
ཚུལ་མཐུན་གྱི་ངོ་གདོང་ཞིག་མ་མཐོང་བར་ཡུན་རིང་ཞིག་འགོར་སོང་། ཞེས་བཤད།
མཚན་སྲུང་པས་གཟིམ་ས་བདེ། སོང་ནས་ཅུང་གཉིད་ཅིག སྒར་འདི་ཞོགས་པར་
ལངས་པ་སྔ ཞེས་བཤད།
ཁཱོམ་བསྟར་ལ་བཤར་བའི་རས་གུར་བར་གྱི་སྲང་ལམ་དེ་བརྒྱུད་ནས་མར་སོང་། མི་
འགྱངས་པར་ཁོའི་མིག་ཟུང་དེ་སྐར་འོད་ཀྱི་སྣང་བར་གོམས་སོང་བས། ཁོས་རས་གུར་གྱི་
བསྟར་བ་རྣམ་དྲང་མོ་ཡིན་པ་མཐོང་ཐུབ་ལ། གུར་མཐའ་རུ་གད་སྙིགས་ཅི་ཡང་ང་མེད་པ་
ཡང་མཐོང་ཐུབ། སྲང་ལམ་གྱི་ངོས་གཙང་མར་ཕྱགས་ནས་སྟེང་དུ་ཆུ་སྟོར་འདུག རས་
གུར་ཚོ་ལས་གཉིད་ལ་རོལ་བའི་མི་རྣམས་ཀྱིས་སྡུར་བ་འཐེན་པའི་སྒྲ་གྲག་ལ། སྒར་ཧྲིལ་
པོས་ཟིང་དིར་དིར་གྱིས་སྔུར་བ་འཐེན། ཋོམ་གྱིས་གོམ་པ་དལ་མོས་སྤོས་ནས་སོང་། ཁོ་
གཙང་སྦྲའི་ཚན་ཆུང་གཉིས་པའི་ཉེ་སར་སླེབས་པ་ན། ཚོན་རྩི་བརྒྱབ་མེད་པའི་ཁང་
པ་དམའ་ཞིང་རགས་པ་ཞིག་ལ་མཚར་སྣང་དང་བཅས་བལྟས། ཀླད་ཁེབས་ཡོད་ཀྱང་
མཐའ་གྱང་མེད་པའི་ཁང་པ་ཞིག་གི་ནང་དུ་གདོང་འཁྲུད་གཞོང་བ་བསྟར་ལ་བསྒྲིགས་
འདུག ཁོས་ཇོ་ཌི་ཚང་གི་དོས་འཁོར་དེ་ཉེ་སར་ཡོད་པ་མཐོང་བས། དལ་མོས་དེའི་རྩར་
སོང་། རས་རྒོད་ཡུག་ཆེན་དེ་གུར་དུ་ཕུབ་ཟིན་ལ། གུར་ནང་འཇམ་ཅག་གེ་རེད། ཁོ་རང་
ཉེ་སར་བཅར་ཡོང་བའི་སྐབས་དེར། དོས་འཁོར་གྱི་གྲིབ་འོག་ནས་གྲིབ་གཟུགས་ཤིག་ཁོའི་
རྩར་ཚུར་ཡོང་།
ཨ་མས་སྐད་ངག་འཇམ་པོས་ཋོམ། ཁྱོད་ཨེ་ཡིན། ཞེས་བཤད།
"ཡིན་ཡ།"
ཁོ་མོས་“ཤུ་...། ཁོ་ཚོ་ཚང་མ་གཉིད་འདུག ཚང་མ་ཧ་ཅང་ཐང་ཆད་འདུག" ཅེས་
བཤད།
ཥོམ་གྱིས་ཁྱོད་ཀྱང་ཉལ་ན་འགྲིག་ཨ།” ཞེས་བཤད།
ཨུན། ངས་ཁྱོད་རང་སྒུག་འདོད་བྱུང་། ཚང་མ་བདེ་བླག་རེད་དམ།
ཋོམ་གྱིས་ཧ་ཅང་ཡག་པོ་འདུག གནས་ཚུལ་ཞིབ་ཕྲ་ངས་ཁྱོད་ལ་ད་ལྟ་མི་བཤད། ཁོ་
ཚོས་སང་ཉིན་ཞོགས་པ་ཁྱོད་ལ་ལབ་རྒྱུ་རེད། ཁྱོད་དགའ་ཐག་ཆོད་ཡིན།" ཞེས་བཤད།
ཁོ་མོས་ད་དུང་རང་འབབ་ཆུ་ཚན་འདུག་ཟེར་ཨ།”ཞེས་ཤུབ་པུར་བཤད།
རེད། ད་ཁྱོད་རང་ཉོལ་ཞིག ཁྱོད་ཉེ་དུས་མར་ལ་ཉལ་བ་ཞིག་ཕལ་ཆེར་དྲན་གྱི་མི་
འདུག"
ཁོ་མོས་"ཞིབ་ཕྲའི་གནས་ཚུལ་ག་འདྲ་རེད།” ཅེས་ཞུ་བ་བྱས།
ངས་བཤད་རྒྱུ་མིན། ད་ལྟ་ཁྱོད་ཉལ་དགོས།
ཨ་མ་གློ་བུར་དུ་བུ་མོ་ཆུང་ཆུང་ལྟ་བུ་ཞིག་ཏུ་གྱུར་“ཁྱོད་ཀྱིས་ང་ལ་མ་བཤད་པའི་
གནས་ཚུལ་ཞིབ་ཕྲ་དེ་ཚོ་ཅི་ཡིན་ནམ་བསམ་ནས་བསྡད་ན། ང་གཉིད་ཇི་ལྟར་ཁུག
ཁྲོམ་གྱིས་བསམ་བློ་མ་གཏོང་། སང་ཉིན་ཞོགས་པ་སྔ་མོར། ཁྱོད་ཀྱིས་རང་ཉིད་ཀྱི་
གྱོན་གོས་གཞན་པ་དེ་གོན་ནས་སྡོད་དང་། དེ་ནས་གནས་ཚུལ་ཞིབ་ཕྲ་ཅི་ཡིན་ཁྱོད་ཀྱིས་
ཤེས་ཡོང་།" ཞེས་བཤད།
དད
" དེ་ལྟ་བུ་ཞིག་ཀླད་པའི་ནང་དུ་ཉར་ནས་འདུག་དགོས་དུས། ང་ཇི་ལྟར་གཉིད་ཐུབ།
ཁོམ་གྱིས་ཁྲེལ་དགོད་དང་བཅས་ཁྱོད་ངེས་པར་དུ་གཉིད་དགོས། ངེས་པར་དུ་གཉིད་
དགོས།" ཞེས་བཤད།
ཁོ་མོས་སྐད་ངག་འཇམ་པོས་གཟིམ་ས་བདེ།" ཞེས་བཤད་རྗེས། མར་སྒུར་ནས་རས་
རྒོད་ཡུག་ཆེན་དེའི་འོག་ཏུ་འཛུལ།
ཁྲོམ་དོས་འཁོར་གྱི་རྒྱབ་སྒོའི་སྟེང་ནས་ཡར་འགོས་རྗེས། ཤིང་གི་མཐིལ་པང་གི་སྟེང་
ནས་གན་རྐྱལ་དུ་ཉལ། ཁོས་ལག་པ་ལྟག་ནས་བསྣོལ་ཏེ་སྔས་མགོ་བྱས་ཞིང་། ལག་ངར་
གཉིས་ཀ་རྣ་བའི་ངོས་སུ་བསྙེས། མཚན་མོའི་ནམ་ཟླ་ཇེ་འཁྱགས་སུ་སོང་བས། ཋོམ་གྱིས་
ཕྱི་སྟོད་ཀྱི་སྒྲོག་བུ་རྣམས་ཡར་ཕྱིར་བསྒྲོགས་རྗེས་ཡང་བསྐྱར་མར་ཉལ། ཁོའི་མགོ་ཐད་ཀྱི་
མཁའ་དབྱིངས་སུ་དགུང་གི་སྐར་ཚོགས་རྣམས་དྭངས་ཤིང་གསལ།
ཁོ་གཉིད་སད་པའི་སྐབས་སུ་ད་དུང་མུན་ནག་རེད། སྐབས་དེར་གང་ཞིག་ནས་རྡེབ་སྒྲ་
ཞིག་གིས་ཁོ་གཉིད་ལས་བསླངས་པ་རེད། ཋོམ་གྱིས་རྣ་ཉན་བྱས་པ་ན། ལྕགས་རིགས་
ཕན་ཚུན་བརྡབས་པའི་སྒྲ་དེ་ཡང་བསྐྱར་གྲག་ཡོང་། ཁོའི་གཟུགས་པོ་རེངས་རེངས་པོས་
འགུལ་སྐྱོད་བྱས་ཤིང་། ཞོགས་པའི་མཁའ་དབུགས་ཁྲོད་ནས་ལུས་ལ་གྲང་འདར་བརྒྱུགས།
སྒར་ཧྲིལ་པོ་ད་དུང་ཡང་འཇམ་ཐིང་ཐིང་རེད། ཋོམ་ཡར་ལངས་ནས་དོས་འཁོར་འགྲམ་
སྐྱོར་གྱི་སྟེང་ནས་ཕྱི་ལ་བལྟས། ཤར་ཕྱོགས་ཀྱི་རི་བོ་ཚང་མ་སྔོ་ནག་རེད། ཁོས་ལྟད་མོར་
བལྟས་ནས་བསྡད་པ་ན། རི་བོ་དེ་དག་གི་རྒྱབ་ངོས་ནས་འོད་སྣང་རབ་རིབ་ཅིག་མཁའ་
ལ་འཕྲོས་ཤིང་། འོད་སྣང་དེས་རི་རྩེ་ཁག་ཏུ་མུ་ཁྱུད་དམར་སྐྱ་རེ་འཐེན། འོད་སྣང་དེ་ཡར་
ཡོང་གིན་ཡོང་གིན་ཇེ་སྲབ་དང་ཇེ་སྐྱར་གྱུར་ཅིང་། མཐར་ཁོའི་མགོ་ཐད་བརྒྱུད་ནས་ནུབ་
ཀྱི་གནམ་ས་འདྲེས་མཚམས་སུ་སླེབས་པ་ན། འོད་སྣང་དེ་ཡང་མཚན་མོའི་སྣང་བ་རྣལ་མ་
དང་ཡོངས་སུ་འདྲེས། གཤམ་གྱི་ལུང་གཤོངས་སུ། ས་གཞི་ཆེན་མོ་དེ་སྐྱ་རེངས་ཀྱི་སྣང་བ་
སྐྱ་བོས་ཡོངས་སུ་བཀབ་འདུག
ལྕགས་རིགས་བརྡབས་པའི་རྡེབ་སྒྲ་དེ་ཡང་བསྐྱར་གྲག་ཡོང་། ཋོམ་གྱིས་བསྟར་ལ་
བསྒྲིགས་པའི་གུར་ཚོགས་ལ་མར་བལྟས། གུར་ཚོགས་ནི་ས་ངོས་དང་བསྡུར་ན་ཅུང་དཀར་
སྐྱ་རེད། ཁོས་རས་གུར་ཞིག་གི་འགྲམ་དུ། ལྕགས་ཐབ་རྙིང་པ་ཞིག་གི་སྲུབས་ཀ་ནས་མེ་
ལྕེ་དམར་སེར་ཞིག་མཆེད་བཞིན་པ་མཐོང་ལ། དེའི་རྙིང་དྲེག་ཆགས་པའི་དུད་ཁུང་ལས་
དུད་པ་སྐྱ་བོ་ཞིག་མཁའ་ལ་འཐེན་པའང་མཐོང་།
ཋོམ་དོས་འཁོར་གྱི་འགྲམ་སྐྱོར་སྟེང་དུ་བུད་ནས་ཐང་ལ་ལྡིང་ནས། དལ་མོས་ཐབ་
ཀ་ཡོད་ས་དེའི་ཕྱོགས་སུ་སོང་། ཐབ་འགྲམ་དུ་བུད་མེད་ཅིག་གིས་ཁྱིམ་ལས་བྱེད་བཞིན་
འདུག་ལ། ཁོ་མོའི་དཔུང་ལག་གི་གྲུ་ཁུག་ཏུ་ཕྲུ་གུ་ཞིག་བཟུང་འདུག ཕྲུ་གུས་ནུ་མ་ནུ་
བཞིན་མགོ་བོ་བུད་མེད་དེའི་སྟོད་གོས་འོག་འབྱར་མའི་འོག་ནས་ཕྱི་རུ་མངོན། བུད་མེད་
དེ་ཐབ་མཐའ་ནས་ཕར་འགྲོ་ཚུར་རྒྱུག་བྱས་ནས། མཚམས་ལ་ལར་མེ་ཕུང་སྒུལ་སྒུལ་བྱེད་
ལ། མཚམས་ལ་ལར་མེ་ལྕེ་ཕྱི་ལ་མི་མཆེད་ཆེད་ལྕགས་ཐབ་ཀྱི་ཁ་ལེབ་བསྐྱར་འགེབས་
བྱེད། དེ་ནས་ཁོ་མོས་སྲེག་ཐབ་ཀྱི་སྒོ་ཕྱེས།དེ་དང་ཆབས་ཅིག་ཏུ། ཕྲུ་གུས་ནུ་མ་མུ་མཐུད་
ནུ་ཞིང་། ཨ་མས་ཕྲུ་གུ་དེ་བྱང་ཆ་དོད་པོས་དཔུང་ཁུག་གཅིག་ནས་གཅིག་ཏུ་ཕར་འཇོག་
ཚུར་ལེན་བྱེད། ཕྲུ་གུས་ཨ་མའི་ལས་ཀར་བར་གཅོད་མི་བྱེད་ལ། ཁོ་མོའི་བརྗིད་ཉམས་
ལྡན་པའི་ལུས་ཀྱི་སྟངས་སྟབས་འདི་ལའང་བར་གཅོད་མི་བྱེད། ལྕགས་ཐབ་ཀྱི་སྲུབས་
ཀ་ནས་མེ་ལྕེ་དམར་སེར་རེ་མཆེད་ཅིང་། འདར་ཡོར་ཡོར་གྱི་མེ་ལྕེའི་གྲིབ་གཟུགས་དེ་རས་
གུར་གྱི་ངོས་སུ་ཕོག
ཁོམ་ཐག་ཉེ་སར་བཅར་བས། ཚྭ་སྙལ་ཕག་ཤ་བརྔོ་བ་དང་བག་ལེབ་སྲེག་པའི་དྲི་མ་
ཞིག་སྣ་ལམ་དུ་འཐུལ། ཤར་ཕྱོགས་སུ་འོད་སྣང་མགྱོགས་མྱུར་ངང་ནས་ཇེ་གསལ་དུ་
འགྲོ་བཞིན་འདུག ཁོམ་ལྕགས་ཐབ་ཀྱི་ཉེ་སར་ཡོང་ནས། ལག་པ་ལྕགས་ཐབ་ཀྱི་ཕྱོགས་
སུ་བསྲིངས། བུད་མེད་དེས་ཁོ་ལ་བལྟས་ནས་མགོ་བོ་ལྡེམ་ཙམ་བྱས་པས། ཁོ་མོའི་ལན་བུ་
གཉིས་ཀྱང་དེ་དང་བསྟུན་ནས་གཡོ་སྐྱོད་ཅིག་བྱས།
ཁོ་མོས་"ཞོགས་པ་བདེ་ལེགས།" ཞེས་ཟེར་བཞིན། ལག་པས་རྔོད་སླང་ནང་གི་ཕག་ཤ་
སྟེང་འོག་བརྗེས།
ཕོ་གསར་ཞིག་གིས་གུར་གྱི་སྒོ་ཕྱར་ཡར་བཀྱགས་ནས་ཕྱི་ལ་བུད་བྱུང་ལ། དེ་དང་
མཐུད་ནས་སྐྱེས་པ་རྒན་པ་ཞིག་ཀྱང་སྒོ་ལ་བུད། ཁོ་གཉིས་ཀྱིས་རས་རྒོད་ཀྱི་ལས་དོར་
སྔོན་པོ་གྱོན་འདུག རས་རྒོད་ཀྱི་ཕྱི་སྟོད་དེ་བར་འཚང་གིས་རེངས་པོ་བྱས་འདུག་ལ།
དེའི་སྟེང་གི་རག་གི་སྒྲོག་བུ་རྣམས་འོད་ཀྲིག་ཀྲིག་བྱེད། ཁོ་ཚོའི་གདོང་པ་ཕྲ་ཞིང་རིད་ལ།
ཁོ་གཉིས་ཀྱི་གདོང་དབྱིབས་ཧ་ཅང་འདྲ། གཞོན་པ་དེ་ལ་སྨ་ར་ནག་པོ་ཐར་ཐོར་རེ་སྐྱེས་
ཡོད་ཅིང་། རྒན་པ་དེ་ལ་སྨ་ར་དཀར་པོ་ཐར་ཐོར་རེ་སྐྱེས་ཡོད། ཁོ་ཚོའི་མགོ་དང་གདོང་
པ་རློན་པ་རེད་ལ། སྐྲ་ལོ་ཡང་ཆུ་འཛར་འཛར་རེད། ཆུ་ཐིགས་རྣམས་སྨ་རའི་ངོས་སུ་མར་
སླེབས་ནས་ཀོང་བུར་གྲུབ་འདུག་ཅིང་། ཁོ་ཚོའི་མཁུར་ཚོས་རློན་པ་ཡིན་པས་འོད་ཀྲིག་
ཀྲིག་བྱེད། ཁོ་གཉིས་ཀྱིས་ཤར་ཕྱོགས་སུ་ཇེ་གསལ་དུ་འགྲོ་བཞིན་པའི་འོད་སྣང་ལ་ཁུ་སིམ་
པོས་བལྟས་ཤིང་། ཁོ་གཉིས་ཀྱིས་གླལ་ཁ་བྱེད་བཞིན་རི་རྩེའི་འོད་ཀྱི་མུ་ཁྱུད་ལ་ལྟད་མོར་
བལྟས། དེ་ནས་ཁོ་གཉིས་ཁ་ཚུར་འཁོར་བས་ཋོམ་མཐོང་བྱུང་།
མི་རྒན་པ་དེས་ཞོགས་པ་བདེ་ལེགས ཞེས་ཟེར་ཞིང་། ཁོའི་གདོང་པར་མཛའ་བཤེས་
ཀྱི་རྣམ་འགྱུར་མེད་ལ་དང་སྡང་སྡིག་གི་རྣམ་འགྱུར་ཡང་ང་མེད།
ཁཱོམ་གྱིས་ཞོགས་པ་བདེ་ལེགས ཞེས་བཤད།
དེ་ནས་ན་གཞོན་དེས་“ཞོགས་པ་བདེ་ལེགས།” ཞེས་བཤད།
ཁོ་ཚོའི་གདོང་གི་ཆུ་ཐིགས་དལ་མོས་སྐམ་བཞིན་འདུག ཁོ་ཚོ་ལྕགས་ཐབ་ཀྱི་འགྲམ་
དུ་ཡོང་ནས་ལག་པ་མེ་ལ་བསྲོས།
བུད་མེད་དེ་མུ་མཐུད་དུ་ལས་ཀར་བྲེལ། ཁོ་མོས་ཕྲུ་གུ་ཐང་ལ་ཐེངས་གཅིག་བཞག་
ནས། སྐྲའི་ལན་བུ་གཉིས་ཀ་ཐ་གུ་ཞིག་གིས་མཉམ་དུ་རྒྱབ་ལོགས་སུ་བསྡམས། དེ་བས་
ད་ལྟ་ཁོ་མོས་ལས་ཀ་ལས་སྐབས། ལྷན་དུ་བསྡམས་པའི་ལན་བུ་གཉིས་ཀ་ཡར་གཡོ་ཚུར་
གཡོ་དང་། ཡར་མཆོང་མར་ལྡིང་བྱེད། ཁོ་མོས་ལྕགས་ཀྲིན་གྱི་ཇ་ཕོར་རྣམས་སྡུད་གསོག་
རྒྱག་སའི་སྒམ་ཞིག་གི་སྟེང་དུ་བསྒྲིགས་ཤིང་། དེ་དག་གི་འགྲམ་དུ་ཀྲིན་སྡེར་དང་ཚེབ་
ཐུར། བཟའ་གྲི་བཅས་ཡག་པོར་བསྒྲིགས། དེ་ནས་ཁོ་མོས་ཞག་ཚིལ་ཁྲོད་ནས་ཚྭ་སྙལ་
ཕག་ཤ་ཕྱིར་བཏོན་ནས་ཀྲིན་སྡེར་ཞིག་གི་སྟེང་དུ་བཞག ཕག་ཤ་ཡིས་ཚག་སྒྲ་དང་ཚིར་
སྒྲ་སྒྲོག་བཞིན་སོབ་སོབ་ཏུ་འགྱུར་མགོ་བརྩམས། ཁོ་མོས་བཙའ་ཡིས་ཟིན་པའི་སྲེག་
ཀྱི་སྒོ་ཕྱེས་ནས། འཕེལ་ནས་མཐུག་པོར་གྱུར་པའི་སོབ་གོར་སྲེག་སླང་གྲུ་བཞི་མ་གང་ཕྱིར་
བཏོན་ཡོང་།
སོབ་གོར་གྱི་དྲི་ཞིམ་དེ་རླུང་གིས་བདས་ནས་སླེབས་པ་ན། སྐྱེས་པ་གཉིས་ཀས་དྲི་ཞིམ་
དེ་ཤུགས་ཀྱིས་ཁོག་ཏུ་བརྔུབས། གཞོན་པ་དེས་སྐད་མགོ་དམའ་མོས་“དཀོན་མཆོག་ཡེ་
ཤུ།” ཞེས་བཤད།
ད་ལྟ་མི་རྒན་པ་དེས་ཋོམ་ལ “ཁྱོད་ཀྱིས་ཞོགས་ཟས་ཟོས་པ་ཡིན་ནམ།" ཞེས་བཤད།
“ཨུན། མེད། ཟོས་མེད། ངའི་བཟའ་མི་ཚོ་ཕར་ཕྱོགས་དེ་ན་ཡོད། ཁོ་ཚོ་ད་དུང་མལ་
ལས་ལངས་མེད། ཁོ་ཚོ་མང་ཙམ་གཉིད་ན་འགྲིག
“ཡ། དེས་ན་ང་ཚོ་དང་མཉམ་དུ་སྡོད་དང་། དཀོན་མཆོག་ཐུགས་རྗེ་ཅན་པོའི་བཀའ་
དྲིན་ལ། བཟའ་རྒྱུ་མང་པོ་འདུག་
ཋོམ་གྱིས་ཡ། ཐུགས་རྗེ་ཆེ། དྲི་མ་འདི་འདྲ་ཞིམ་པས། དངོས་གནས་མི་དགོས་ཟེར་
མི་ཕོད།” ཅེས་བཤད།
ཕོ་གསར་དེས་"ཞིམ་པོ་རེད། མ་རེད་དམ། འདི་འདྲའི་དྲི་མ་ཞིམ་པོ་ཞིག་སྔོན་ཆད་
མྱངས་མྱོང་ཨེ་ཡོད།" ཅེས་བཤད་ཅིང་། དེ་ནས་ཁོ་ཚོ་སྡུད་གསོག་རྒྱག་སའི་སྒམ་དེའི་
འགྲམ་དུ་བཤར་ནས་སོང་།
ཕོ་གསར་དེས་འདི་ཕྱོགས་སུ་ལས་ཀ་ལས་བཞིན་པ་ཡིན་ནམ།” ཞེས་དྲིས།
ཞོམ་གྱིས་“ལས་འཆར་ཡོད། ང་ཚོ་མདང་ནུབ་རང་ལ་འདི་གར་འབྱོར་བ་ཡིན་པས།
ད་དུང་ལས་ཀ་འཚོལ་ཁོམ་མ་བྱུང་།” ཞེས་བཤད།
ཕོ་གསར་དེས་ང་ཚོས་ཉིན་བཅུ་གཉིས་ལ་ལས་ཀ་ལས་པ་ཡིན། ཞེས་བཤད།
ཐབ་འགྲམ་དུ་ལས་ཀ་བྱེད་བཞིན་པའི་བུད་མེད་དེས་“ཁོ་ཚོས་ཐ་ན་གྱོན་གོས་གསར་
པའང་ཉོ་ཐུབ་སོང་། ཞེས་བཤད། སྐྱེས་པ་གཉིས་ཀས་རང་ཉིད་ཀྱི་གྱོན་གོས་སྔོན་པོ་རེངས་
པོ་ལ་བལྟས་ནས། ཅུང་ཁ་སྐྱེངས་པའི་རྣམ་པས་གདོང་ལ་འཛུམ་ལངས། བུ་མོ་དེས་ཕག་
ཤའི་སྡེར་མ་དང་མཐུག་ཅིང་སྨུག་པའི་སོབ་གོར། ཕག་ཤ་བརྔོས་པའི་ལྡེ་གུ། འཚིག་ཇ་ཇ་
རྫ་གང་བཅས་སྒམ་སྟེང་དུ་ཚུར་བཞག་རྗེས། རང་ཉིད་སྒམ་འགྲམ་ནས་ཙོག་པུར་བསྡད།
ཕྲུ་གུས་ད་དུང་ཡང་ནུ་མ་ནུ་བཞིན་འདུག་ལ། ཕྲུ་གུའི་མགོ་བོ་ཨ་མའི་སྟོད་ལྭ་འོག་འབྱར་
མའི་འོག་ནས་ཕྱི་རུ་མངོན།
ཁོ་ཚོས་སོ་སོའི་སྡེར་མ་ཟས་ཀྱིས་བཀང་། སོབ་གོར་གྱི་སྟེང་དུ་ཕག་ཤའི་ལྡེ་གུ་བླུགས་
ཤིང་། འཚིག་ཇའི་ནང་དུ་ཀ་ར་འཕངས།
མི་རྒན་པ་དེས་ཟ་མ་ཁམ་གང་ཁ་ནང་དུ་བཅུག་ནས་ཡང་ཡང་དུ་བལྡད་ནས། རྔམ་
པ་དང་བཅས་ཁོག་ཏུ་མིད་རྗེས་‘དཀོན་མཆོག་མཐུ་སྟོབས་ཅན་པོ། དངོས་གནས་ཞིམ་པོ་
འདུག་ཅེས་བཤད་ཅིང་། དེ་ནས་ཡང་བསྐྱར་ཁམ་གང་ཁ་ནང་དུ་བཅུག
ཕོ་གསར་དེས་“ང་ཚོས་དེ་རིང་བར་དུ་ཉིན་བཅུ་གཉིས་རིང་ལ་ཟ་མ་ཡག་པོ་ཟོས་ནས་
ཡོང་བ་ཡིན། ཉིན་བཅུ་གཉིས་རིང་ལ་ང་ཚོ་སུ་གཅིག་ལའང་ཟས་ཐུན་ཐེངས་གཅིག་ཀྱང་
ཆད་མ་མྱོང་། ལས་ཀ་བྱས་ཏེ་གླ་ཆ་བླངས་ནས་ཟ་མ་ཟོས་ནས་ཡོང་བ་ཡིན།" ཞེས་བཤད་
ཅིང་། དེ་ནས་ཁོས་ཅུང་སྔངས་འཚབ་ལྟ་བུའི་རྣམ་པས་མདུན་དུ་སྒུར་ནས། རང་ཉིད་ཀྱི་
སྡེར་མ་ཁ་ཕྱིར་བཀང་། ཁོ་ཚོས་རླངས་པ་ཐོལ་ཐོལ་གྱི་འཚིག་ཇ་བཏུང་རྗེས་ཇ་སྙིགས་
རྣམས་ཐང་ལ་བཤོས་ཤིང་། དེ་ནས་ཇ་ཕོར་དུ་ཡང་བསྐྱར་འཚིག་ཇ་གང་རེ་བླུགས།
ད་ལྟ་ཞོགས་པའི་སྣང་བའི་ཁྲོད་དུ་དམར་ཤུར་ཤུར་གྱི་མདངས་ཤིག་བབས། སྐབས་དེར་
ཕ་བུ་གཉིས་ཀས་ཟ་མ་བཟའ་མཚམས་བཞག་ནས་གདོང་པ་ཤར་ཕྱོགས་སུ་འཁོར། སྐྱ་
རེངས་ཀྱི་སྣང་བས་ཁོ་ཚོའི་ངོ་གདོང་གསལ་བར་བྱས་པས། རི་བོའི་སྣང་བརྙན་དང་། དེའི་
ཡ་ཐོད་དུ་རྒྱུ་བཞིན་པའི་འོད་སྣང་བཅས་ཁོ་ཚོའི་མིག་ནང་དུ་ལྡོག་འཕྲོས་སུ་ཤར། དེ་ནས་
ཁོ་ཚོས་ཇ་ཕོར་ནང་གི་ཇ་སྙིགས་རྣམས་ཐང་ལ་བཤོས་རྗེས་མཉམ་དུ་ཡར་ལངས།
མི་རྒན་པ་དེས་"ད་འགྲོ་རན།” ཞེས་བཤད།
ཕོ་གསར་དེ་ཚུར་ཋོམ་ལ་འཁོར་ནས་“ ཡ་གྲོགས་པོ། ང་ཚོས་ཆུ་སྦུག་འཐེན་བཞིན་
ཡོད། གལ་སྲིད་ཁྱོད་ང་ཚོ་དང་མཉམ་དུ་འགྲོ་འདོད་ན། གཅིག་བྱས་ན་ང་ཚོས་ཁྱོད་ནང་
དུ་ལེན་ཐུབ་སྲིད།” ཅེས་བཤད།
ཥོམ་གྱིས་"ཨོ། བསམ་བློ་དེ་འདྲ་བཟུང་བར་དངོས་གནས་དགའ། ད་དུང་ཞོགས་ཟས་
འདི་འདྲ་བླུད་པར་ངོ་མ་བཀའ་དྲིན་ཆེ།" ཞེས་བཤད།
མི་རྒན་པ་དེས་ཁྱོད་མགྲོན་དུ་ཡོང་བར་ང་ཚོ་སེམས་པ་དགའ་ཡོད། གལ་སྲིད་ཁྱོད་ལ་
འདོད་པ་ཡོད་ན། ང་ཚོས་ཁྱོད་རང་ནང་དུ་ལེན་ཐབས་བྱེད་ཆོག” ཅེས་བཤད།
ཋོམ་གྱིས་འདོད་པ་ཡོད་དང་ཡོད། ཅུང་སྒུག་དང་། ངས་སྔོན་ལ་ངའི་བཟའ་མི་ལ་
བཤད།” ཅེས་བཤད་རྗེས། ཁོ་མགྱོགས་པོར་ཇོ་ཌི་ཚང་གི་གུར་གྱི་རྩར་བརྒྱུགས། ཁོ་མར་
སྒུར་ནས་གུར་ནང་དུ་བལྟས་པ་ན། རས་རྒོད་ཡུག་ཆེན་འོག་གི་མུན་ནག་ཁྲོད་དུ་གཉིད་
ཡོད་པའི་འབུར་གཟུགས་ཐར་ཐོར་རེ་མཐོང་ཐུབ། དེ་ནས་མལ་ཆས་ཁྲོད་དུ་འགུལ་
སྐྱོད་ཅིག་བརྒྱབ་བྱུང་། རུ་ཐེ་ནི་སྦྲུལ་ཞིག་དང་འདྲ་བར་ཉལ་ཐུལ་འོག་ནས་ཕྱིར་ནུར་
ཡོང་། ཁོ་མོའི་སྐྲ་ལོ་མིག་སྟེང་དུ་དཔྱངས་འདུག་ཅིང་། གྱོན་གོས་ལ་ལྟེབས་གཉེར་བབས་
ཤིང་དཀྲིས་ལོག་ཐེབས་འདུག ཁོ་མོ་གཟབ་གཟབ་ངང་ནས་ཕྱིར་ནུར་ཡོང་ནས་ཡར་
ལངས། གཉིད་ལས་སད་མ་ཐག་པའི་ཁོ་མོའི་མིག་ཟུང་དྭངས་ཤིང་བབས་ཆག་ལ། མིག་
ནང་དུ་འཚུབ་པོ་གི་རྣམ་པ་ཅི་ཡང་མི་མངོན། ཋོམ་རས་གུར་འོག་ནས་ཕྱིར་སྒོར་བུད་
ཅིང་། ཁོ་མོར་སྒོར་འབུད་དགོས་པའི་བརྡ་བསྟན། ཁོ་རང་ཁ་ཕྱིར་འཁོར་བའི་སྐབས་སུ།
ཁོ་མོས་ཁོ་ལ་བལྟས་ནས་འདུག
ཋོམ་གྱིས་‘དཀོན་མཆོག་བདག་ཉིད་ཅན་པོ། ཁྱོད་རང་དངོས་གནས་ཆེན་པོ་ཆགས་
ཡོང་གི་འདུག" ཅེས་བཤད།
ཁོ་མོ་ངོ་ཚ་ནས་གློ་བུར་དུ་ཕར་བལྟས། ཋོམ་གྱིས་ཉོན་ཨ། ད་ལྟ་ཁོ་ཚོ་གཉིད་ལས་མ་
སློངས་ཨ། ཁོ་ཚོ་གཉིད་ལས་སད་པའི་སྐབས་སུ། ང་ལ་ལས་ཀ་ཞིག་འཚོལ་བའི་གོ་སྐབས་
འདུག་པས། དེར་ཕྱིན་སོང་ལབ་རོགས། ཨ་མ་ལ་ངས་ཁྱིམ་མཚེས་ཤིག་གི་ཁྱིམ་ནས་ཞོགས་
ཇ་འཐུང་བ་ཡིན་ལབ་རོགས། གོ་སོང་ངམ།” ཞེས་བཤད།
རུ་ཐེ་ཡིས་མགོ་བོ་ལྡེམ་རྗེས་ཁ་ཕར་ལ་འཁོར་ཞིང་། ཁོ་མོའི་མིག་ནང་དུ་བུ་མོ་ཆུང་
ཆུང་གི་མིག་མདངས་བབས། ཋོམ་གྱིས་ཁོ་ཚོ་གཉིད་ལས་མ་སློངས་ཨ།” ཞེས་མོ་ལ་
བསྐྱར་དྲན་སྐུལ་བྱས། དེ་ནས་ཁོ་ཕར་ཕྱོགས་སུ་རང་ཉིད་ཀྱི་གྲོགས་པོ་གསར་པ་ཚོའི་
རྩར་སོང་། རུ་ཐེ་སེམས་ཆུང་ངང་ནས་གཙང་སྦྲའི་ཁང་ཤག་ཏུ་སོང་ནས། སྒོ་ཁྱམས་ནས་
ནང་དུ་རྐུ་ལྟ་ཞིག་བྱས།
ཥོམ་ཕྱིར་སླེབས་པའི་སྐབས་སུ། སྐྱེས་པ་གཉིས་ཀས་ཁོ་རང་སྒུག་ནས་འདུག བུད་མེད་
གཞོན་ནུ་མ་དེས་མལ་གདན་ཞིག་ཕྱི་ལོགས་སུ་དྲུད་ཡོང་ནས། ཕྲུ་གུ་དེ་མལ་གདན་སྟེང་
དུ་བཞག་ཅིང་། དེ་ནས་ཁོ་མོས་སྡེར་མ་ཁག་འཁྲུད་མགོ་བརྩམས།
ཥོམ་གྱིས་"ངས་བཟའ་མི་ཚོས་རང་ཉིད་གར་འགྲོ་བཤད་དགོས་བསམ་མོད། འོན་
ཀྱང་། ཁོ་ཚོ་ད་དུང་ཡང་གཉིད་འདུག་ཅེས་བཤད། དེ་ནས་སྐྱེས་པ་གསུམ་པོ་རས་གུར་
ཚོའི་བར་གསེང་ནས་མར་སོང་།
ད་ལྟ་སྒར་འདི་འུར་འུར་ཟིང་ཟིང་དུ་གྱུར་འདུག གསར་དུ་བུས་པའི་མེ་ཕུང་ཚོའི་
འགྲམ་དུ་བུད་མེད་ཚོས་ཤ་གཏུབ་ཅིང་། ཞོགས་ཟས་བག་ལེབ་ཀྱི་ཕྱེ་བརྫི་ལ། སྐྱེས་པ་ཚོ་
རས་གུར་གྱི་ཕྱི་ནང་བར་དང་། རླངས་འཁོར་ཚོའི་མཐའ་འཁོར་དུ་བྲེལ་བྲེལ་འཚུབ་
འཚུབ་བྱེད། ད་ལྟ་མཁའ་དབྱིངས་ལ་རྒྱ་སེ་མེ་ཏོག་ལྟ་བུའི་དམར་མདངས་ཆགས། གཞུང་
ལས་ཁང་གི་མདུན་དུ། སྐམ་ལ་རིད་པའི་རྒད་པོ་ཞིག་གིས་གཟབ་གཟབ་ངང་ས་ངོས་
བཅག་བཅག་བྱེད་བཞིན་འདུག་ཅིང་། ཁོས་ཤལ་བ་ཧ་ཅང་ལྗིད་མོས་དྲུད་པའི་རྐྱེན་གྱིས།
ས་ངོས་སུ་ཤལ་རྗེས་དྲང་ཞིང་ཟབ་པ་རེ་ཕབ།
ཁོ་ཚོ་དེ་ག་བརྒྱུད་ནས་འགྲོ་བཞིན་པའི་སྐབས་སུ། ཕོ་གསར་གྱིས་རྒན་ལགས། ཁྱོད་
ལངས་སྔ་བ་ལ ཞེས་བཤད།
‘ལངས་པ་ཡིན། ཁང་གླ་ཨེ་ལོན་བལྟ་དགོས་ཀྱི་འདུག་ཨ།”
ཁོ་གསུམ་པོས་རྒྱ་སྒོ་བརྒྱུད་ནས་མར་སོང་།
ཕོ་གསར་གྱིས་“སྐྱག་པ་འདྲ་ཞིག་གི་ཁང་གླ། གཟའ་སྤེན་པ་གོང་མའི་དགོང་མོར་ཁོ་
རང་ར་བཟི་ནས། མཚན་གང་པོར་གླུ་བླངས་ནས་འུར་བརྒྱབ་སོང་། དེ་བས། ལས་ཀ་འདི་
འཛིན་སྐྱོང་ལྷན་ཚོགས་ཀྱིས་ཁོ་ལ་ཁྲིམས་ཆད་བཏང་བ་རེད། ཅེས་བཤད། ཁོ་ཚོས་སྣུམ་
ལམ་གྱི་མཐའ་འགྲམ་བརྒྱུད་ནས་སོང་། ཁོ་ཚོའི་འགྲོ་ལམ་གཡས་གཡོན་དུ་སྟར་ཀའི་སྡོང་
པོ་བསྟར་དུ་བསྒྲིགས་ནས་སྐྱེས་འདུག སྐབས་དེར་དགུང་གི་ཉི་མས་རི་བོའི་རྩེ་མོ་ནས་
མཐའ་ཟུར་དེ་ངོམ་མགོ་བརྩམས།
ཁྲོམ་གྱིས་དགོད་བྲོ་བ་ཞིག་ལ། ངས་ཁྱོད་ཚོའི་ནང་ནས་ཞོགས་ཇ་འཐུང་ནས་ཡོང་བ་
ཡིན་མོད། ད་ལྟ་བར་དུ་རང་ཉིད་ཀྱི་མིང་ཅི་ཡིན་བཤད་མི་འདུག་ལ། ཁྱོད་ཚོས་ཀྱང་རང་
མིང་མ་བཤད། ངའི་མིང་ལ་ཋོམ་ཇོ་ཌི་ཟེར།” ཞེས་བཤད།
མི་རྒན་པ་དེས་ཁོ་ལ་གཅིག་བལྟས་ཤིང་། དེ་ནས་ཁོའི་གདོང་ལ་འཛུམ་ཞིག་ཤར་ཁྱོད་
རང་འདི་ཕྱོགས་སུ་སླེབས་ནས་ཡུན་རིང་འགོར་ཡོད་ས་མ་རེད། ཨེ་རེད།”
ག་ལ་འགོར། སླེབས་ནས་ཉིན་གཉིས་གསུམ་མ་གཏོགས་མིན།
"ངས་ཀྱང་དེ་འདྲ་ཞིག་ཡིན་རྒྱུ་རེད་བསམ་བྱུང་། ཁྱད་མཚར་ཞིག་ལ། འདི་ཕྱོགས་སུ་
ཡུན་རིང་ལ་བསྡད་ན། རང་མིང་ངོ་སྤྲོད་བྱེད་པའི་གོམས་གཤིས་དེ་དལ་མོས་བརྗེད་འགྲོ།
དེ་འདྲ་མང་པོ་རེད། ཚང་མ་དེ་འདྲ་རེད། ཨོ། སྐུ་ཞབས། ང་ཋི་མོ་ཐེ་ཝ་ལི་སི་ཡིན། འདི་
ངའི་བུ་ཝིལ་ཁེ་ཡིན།
ཥོམ་གྱིས་ཁྱོད་གཉིས་ངོ་ཤེས་པར་དངོས་གནས་དགའ་བོ་བྱུང་། ཁྱོད་ཚོ་འདི་གར་
སླེབས་ནས་ག་ཙམ་འགོར་སོང་།" ཞེས་བཤད།
ཝིལ་ཁེ་ཡིས་ཟླ་བ་བཅུ། ན་ནིང་ཆུ་ལོག་ཆེན་པོ་ཞིག་བརྒྱུགས་སོང་ཨ། དཀོན་མཆོག་
མཁྱེན། ང་ཚོ་དེའི་རྗེས་ཏག་ཏག་ནས་ཡོང་བ་ཡིན། ང་ཚོ་དཀའ་ཁག་ལ་ཐུག་སོང་ཡ།
དཀའ་ཁག་ངོ་མ་གཅིག་ལ་ཐུག་སོང་ཞིང་། ཅུང་མིན་ན་མུ་གེས་ཤི་གྲབས་བྱས་སོང་།” ཞེས་
བཤད། ཁོ་ཚོའི་རྐང་ངོས་སྣུམ་ལམ་ངོས་སུ་ཐྲག་ཐྲག་ཏུ་སྤོ་བཞིན་མདུན་དུ་སོང༌། སྐབས་
དེར་སྟེང་དུ་མི་གང་འཁུར་བའི་དོས་འཁོར་ཞིག་ཁོ་ཚོའི་འགྲམ་ནས་ཕྱིན་སོང་ལ། སྟེང་
གི་མི་རེ་རེ་རང་ཐད་ནས་ནང་དུ་འཁུམས་ནས་འདུག་ཅིང༌། ཁོ་ཚོ་རང་རང་ས་ནས་དོས་
འཁོར་གྱི་སྒམ་གཞོང་མཐིལ་དུ་ཐང་ལ་བསྡད་ནས་སྨིན་མ་བསྡུས་ནས་འདུག
ཋི་མོ་ཐེ་ཡིས་“རླངས་སྣུམ་སྤྱི་གཉེར་ཁང་དུ་འགྲོ་བཞིན་པ་རེད། ཁོ་ཚོར་དེ་གར་ལས་
ཀ་ཡག་པོ་རག་ཡོད།” ཅེས་བཤད།
ཋོམ་གྱིས་ངས་ངའི་དོས་འཁོར་བསྐོར་ནས་སོང་ན་ཆོག” ཅེས་བསམ་ཚུལ་བཏོན།
ཋི་མོ་ཐེ་ཡིས་མི་དགོས ཞེས་བཤད་རྗེས། མར་སྒུར་ནས་ཐང་ནས་སྟར་ཀ་ཞིག་ཡར་
བླངས། ཁོས་མཐེ་བོང་གིས་དེ་མར་མནན་ནས་བཟང་ངན་ཞིག་བལྟས་རྗེས། ཕར་ཕྱོགས་
ཀྱི་ལྕགས་རའི་སྟེང་དུ་བབས་ཡོད་པའི་འཇོལ་མོའི་ཕྱོགས་སུ་འཕངས། བྱ་དེ་གནམ་ལ་
འཕུར་བས། སྟར་ཀ་དེ་བྱ་དེའི་འོག་ནས་ཤོར་སོང་། དེ་ནས་དེ་ཡང་བསྐྱར་ར་བའི་སྟེང་དུ་
ཕྱིར་བབས་ནས། ནག་ཀྲིག་ཀྲིག་གི་བྱ་སྤུ་རྣམས་མཆུ་ཏོས་འཇམ་འབྲད་བྱས།
ཁྲོམ་གྱིས་"ཁྱོད་ཚོར་རླངས་འཁོར་ཨེ་ཡོད།" ཅེས་དྲིས།
ཝ་ལི་སི་ཕ་བུ་གཉིས་ཀ་ཁུ་སིམ་པོར་བསྡད། ཁོམ་གྱིས་ཁོ་ཚོའི་གདོང་ལ་བལྟས་པས།
ཁོ་ཚོ་ངོ་གནོང་ཡོད་པ་མཐོང་།
ཝིལ་ཁེ་ཡིས་"འདི་ནས་ལས་ཀ་ལས་སར་ལེ་དབར་གཅིག་ཙམ་མ་གཏོགས་མེད།”
ཅེས་བཤད།
ཋི་མོ་ཐེ་ཡིས་ཁྲོ་ཉམས་དང་བཅས་མེད། ང་ཚོར་རླངས་འཁོར་མེད། ང་ཚོས་རང་ཉིད་
ཀྱི་རླངས་འཁོར་བཙོངས་པ་ཡིན། བཙོང་དགོས་བྱུང་། ཟ་མ་རྫོགས་སོང་ལ། ཡོད་ཚད་
རྫོགས་སོང་། ལས་ཀ་ཡང་མི་རྙེད། མི་ཞིག་བདུན་ཕྲག་རེ་རེར་རླངས་འཁོར་ཉོ་རུ་ཡོང་གི་
ཡོད། ཁོ་ཡོང་ནས། ཁོས་ཁྱོད་རང་ལྟོགས་ཡོད་པ་མཐོང་ཚེ། དེ་ནས་ཁྱོད་ཀྱི་རླངས་འཁོར་
ཉོ་ཐབས་བྱེད། གལ་སྲིད་ཁྱོད་རང་དངོས་གནས་ལྟོགས་ཐག་ཆོད་ན། ཁོས་རླངས་འཁོར་
ལ་སྒོར་མོ་མང་པོ་སྤྲོད་མི་དགོས། དེ་དུས་ང་ཚོ་ལྟོགས་ཐག་ཆོད་པས། རང་ཉིད་ཀྱི་རླངས་
འཁོར་དེ་སྒོར་བཅུ་བྱས་ནས་བཙོངས་པ་ཡིན།" ཞེས་བཤད་རྗེས། ལམ་སྟེང་དུ་མཆིལ་མ་
ཞིག་འཕངས།
ཝིལ་ཁེ་ཡིས་སྐད་དམའ་མོས་གཟའ་འཁོར་སྔོན་མར་ང་རང་བྷེ་ཁེར་སི་ཧྥིལད་གྲོང་
ཁྱེར་དུ་སོང་བ་ཡིན་ལ། དེ་དུས་ངེད་ཚང་གི་རླངས་འཁོར་དེ་འཁོར་རྙིང་ཚོང་ར་ཞིག་ཏུ་
ཡོད་པ་མཐོང་། སྟེང་དུ་སྒོར་བདུན་ཅུ་དོན་ལྔའི་གོང་ཚད་བྲིས་འདུག” ཅེས་བཤད།
ཋི་མོ་ཐེ་ཡིས་¨ ང་ཚོས་མི་བཙོང་ཐབས་མེད་བྱུང་། སྐབས་དེ་དུས། ཁོ་ཚོས་ང་ཚོའི་
རླངས་འཁོར་མ་བརྐུས་ན་ང་ཚོས་ཁོ་ཚོའི་ཅ་དངོས་བརྐུ་དགོས་ཐུག་ཡོད། དེ་དུས་ང་ཚོས་
རྐུ་བྱེད་དགོས་མ་བྱུང་ཡང་། འོན་ཀྱང་། ལྟས་ངན། རྐུ་བྱེད་པར་ཁ་ཐག་རིང་པོ་མི་འདུག་
ཨ ཞེས་བཤད།
ཥོམ་གྱིས་ཨུན། ང་ཚོ་ཕ་ཡུལ་དང་ཁ་མ་བྲལ་བའི་སྔོན་ལ་འདི་ཕྱོགས་སུ་ལས་ཀ་མང་
པོ་ཡོད་རབས་གོ་བྱུང་། ལས་ཀ་པ་འཚོལ་བའི་བརྡ་ཡིག་མང་པོ་མཐོང་བྱུང་། ཞེས་བཤད།
ཋི་མོ་ཐེ་ཡིས་་་རེད་ཡ། དེ་ང་ཚོས་ཀྱང་མཐོང་མྱོང་། འོན་ཀྱང་། འདི་གར་ལས་ཀ་དེ་
འདྲ་མང་པོ་མི་འདུག་ལ། གླ་ཆ་ནི་ཉིན་རེ་ནས་ཉིན་རེར་ཇེ་དམའ་རེད། ཁ་ལ་ཟ་མ་ཞིག་
བཟའ་ཐུབ་པའི་ཆེད་དུ། སེམས་ཁུར་སྣ་ཚོགས་བྱས་ནས་ཐང་ཆད་ཀྱི་འདུག” ཅེས་བཤད།
ཥོམ་གྱིས་“ད་ལྟ་ཁྱོད་ཚོར་ལས་ཀ་འདུག་ཨ།" ཞེས་བཤད།
རེད། འོན་ཀྱང་། འདི་ཡང་ཡུན་རིང་ལ་འདང་གི་མ་རེད། ང་ཚོས་ལས་ཀ་བྱེད་སའི་
བདག་པོ་དེ་མི་བཟང་ཞིག་རེད། ཁོ་ལ་གཞིས་ཀ་ཆུང་ཆུང་ཞིག་ཡོད་ལ། རྒྱུན་དུ་ང་ཚོ་དང་
མགོ་མཉམ་དོ་མཉམ་གྱིས་ལས་ཀ་བྱེད་ཀྱི་ཡོད། འོན་ཀྱང་། ལྟས་ངན། འདི་ཡུན་རིང་ལ་
འགྲོ་ཡི་མ་རེད།
ཋོམ་གྱིས་"དེ་འདྲ་ཡིན་ན་ཁྱོད་ཚོས་ང་ཅིའི་ཕྱིར་ཁྲིད་ཡོང་བ་ཡིན། འདིས་ཁྱོད་ཚོའི་
ལས་ཡུན་ཇེ་ཐུང་དུ་གཏོང་གི་མ་རེད་དམ། ཁྱོད་ཚོས་ཅིའི་ཕྱིར་རང་སྐེ་རང་གིས་གཅོད་
པ་ཡིན།” ཞེས་བཤད།
ཋི་མོ་ཐེ་ཡིས་མགོ་བོ་དལ་མོས་གཡུག་གཡུག་བྱས་“ངས་ཀྱང་མི་ཤེས། ཀླད་པར་སྐྱོན་
ཤོར་བ་ཡིན་རྒྱུ་རེད། མ་གཞི་ངེད་གཉིས་ལ་ཞྭ་མོ་རེ་རེ་ཉོ་ཨེ་ཐུབ་བལྟ་དགོས་བསམ་ཡོད།
ད་བལྟས་ན་ཉོ་ཐུབ་རྒྱུ་མ་རེད། ལས་ཀ་ལས་ས་མར་ཕྱོགས་དེ་ནས་རེད། དཀྱོག་མཚམས་
དེ་བསྐོར་ན་སླེབས་ཡོད། ལས་ཀ་ཡག་པོ་ཡོད། ཆུ་ཚོད་རེ་ལ་སྒོར་ཟུར་གསུམ་རེ་ལེན་ཐུབ།
བདག་པོ་ཡང་མི་གཤིས་བཟང་ཞིག་ཡིན།
ཁོ་ཚོ་གཞུང་ལམ་སྟེང་ནས་མར་བབས་ནས། སྔོ་ཚོད་ལྡུམ་ར་ཆུང་ཆུང་གི་ཁྲོད་དུ་ཡོད་
པའི་རྡོ་ལམ་ཞིག་བརྒྱུད་ནས་སོང་ཞིང་། དེ་ནས་ཁོ་ཚོ་ཤིང་སྡོང་འགའ་རེའི་རྒྱབ་ལོགས་
སུ་ཡོད་པའི་ཞིང་ཁང་དཀར་པོ་ཆུང་ཆུང་ཞིག་ཏུ་སླེབས། དེ་གར་བསིལ་གྲིབ་སྡོང་པོ་
འགའ་རེ་དང་འབྲུ་ཁང་ཞིག་ཡོད་ལ། འབྲུ་ཁང་གི་རྒྱབ་ཕྱོགས་སུ་རྒུན་འབྲུམ་ར་བ་ཞིག་
དང་སྲིང་བལ་གྱི་ཞིང་ར་ཞིག་ཡོད། སྐྱེས་པ་གསུམ་པོ་ཁང་པ་བརྒྱུད་ནས་ཚུར་ཡོང།
བཞིན་པའི་སྐབས་སུ། ཁང་པའི་དྲྭ་ཚགས་སྒོ་མོ་བང་སྒྲ་དང་བཅས་ཕྱེས་བྱུང་ལ། གཟུགས་
པོ་སྦོམ་ཞིང་ཐུང་ལ་གདོང་པ་ཉི་མས་ཚིག་པའི་སྐྱེས་པ་ཞིག་ཁང་རྒྱབ་ཐེམ་སྐས་སྟེང་ནས་
མར་བབས། ཁོས་ཤོག་བུའི་རྨོག་ཞྭ་ཞིག་གོན་འདུག་ལ། ཕུ་ཐུང་དཔུང་པར་རྫེ་བཞིན་སྒོ་
ར་བརྒྱུད་ནས་ཚུར་སླེབས། ཁོའི་ཉི་མས་ཚིག་པའི་སྨིན་མ་སྟུག་པོ་དེ་དཀྱིས་སུ་བསྡུས་
ནས་ཁམས་མི་དྭངས་པའི་རྣམ་པ་མངོན། ཁོའི་མཁུར་ཚོས་གཉིས་ཀ་ཉི་མས་ཚིག་ནས་
ཚགས་ཤ་བཞིན་དུ་དམར་པོ་རེད།
ཋི་མོ་ཐེ་ཡིས་"ཞོགས་པ་བདེ་ལེགས། སྐུ་ཞབས་ཐོ་མ་སི ཞེས་བཤད།
སྐྱེས་པ་དེས་"ཞོགས་པ་བདེ་ལེགས།” ཞེས་འཚིག་པ་ཟོས་པའི་རྣམ་པས་བཤད།
ཋི་མོ་ཐེ་ཡིས་"འདི་བཱོམ་ཇོ་ཌི་རེད། ཁྱོད་ཀྱིས་ཁོ་ལ་ལས་ཀ་རེ་བཀོད་སྒྲིག་བྱེད་ཐུབ་
བམ་བསམ་ནས་ཁྲིད་ཡོང་བ་ཡིན ཞེས་བཤད།
ཐོ་མ་སི་ཡིས་ཋོམ་ལ་སྨིན་མ་བསྡུས་ནས་བལྟས། དེ་ནས་གད་མོ་ཐུང་ཐུང་ཞིག་བགད།
ཁོའི་སྨིན་པ་ད་དུང་ཡང་བསྡུས་འདུག ཨོ། ལོས་ཡིན། ངས་ཁོ་ལ་ལས་ཀ་བཀོད་སྒྲིག་
བྱེད། ངས་ཚང་མར་ལས་ཀ་བཀོད་སྒྲིག་བྱེད། གཅིག་བྱས་ན་ངས་མི་བརྒྱ་ཐམ་པར་ལས་
ཀ་བཀོད་སྒྲིག་བྱེད་སྲིད།
ཋི་མོ་ཐེ་ཡེས་"མ་གཞི་ང་ཚོའི་བསམ་པར་... །” ཞེས་དགོངས་སེལ་གྱི་ཉམས་ཀྱིས་
བཤད་མགོ་བརྩམས།
ཐོ་མ་སི་ཡིས་ཁོའི་བཤད་མཚམས་བཅད་རེད་ཡ།མ་གཞི་ངས་ཀྱང་བསམ་བློ་གཏོང་
བཞིན་ཡོད།" ཁོ་ཚུར་འཁོར་ནས་གདོང་པ་ཁོ་ཚོར་ཕྱོགས། ངས་ཁྱོད་ཚོར་བཤད་རྒྱུ་ཞིག་
ཡོད། ངས་ཁྱོད་ཚོར་ཆུ་ཚོད་རེ་ལ་སྒོར་ཟུར་གསུམ་རེ་སྤྲོད་ཀྱི་ཡོད་པ་རེད། མ་རེད་དམ།
"རེད་ཡ། སྐུ་ཞབས་ཐོ་མ་སི། འོན་ཀྱང་... །"
སྒོར་ཟུར་གསུམ་གྱི་རིན་ཐང་གི་ལས་ཀ་ཡང་འགྲུབ་ཀྱི་ཡོད ཁོའི་ལག་པ་ཆེན་པོ་
གཉིས་ཀས་ཕན་ཚུན་ལ་འཐམ་འཁྱུད་བྱས།
ང་ཚོས་ཉིན་རེའི་ལས་འགན་ཡང་དག་པར་འགྲུབ་པར་འབད་བརྩོན་བྱེད་བཞིན་
ཡོད
“ཨུན། ལྟས་ངན། ད་ནངས་ཞོགས་པ་ནས་བཟུང་། ཁྱོད་ཚོའི་གླ་ཆ་དེ་ཆུ་ཚོད་རེ་ལ་
སྒོར་ཟུར་གཉིས་དང་ཕྱེད་ཀ་ཡིན། དེས་ཆོག་ན་མུ་མཐུད་དུ་ལས། མི་ཆོག་ན་སྐྱུར་ཞོག་
ཁོང་ཁྲོ་དང་བསྟུན་ནས་ཁོའི་གདོང་གི་དམར་མདངས་དེ་དམར་ནག་ཏུ་གྱུར།
ཋི་མོ་ཐེ་ཡིས་“ངས་ཚོས་ལས་འགན་འབད་བརྩོན་གྱིས་བསྒྲུབས་ཡོད་ལ།དེ་ཁྱོད་རང་
ཉིད་ཀྱིས་ཀྱང་བཤད་སོང་ཨ ཞེས་བཤད།
དེ་ངས་ཤེས། འོན་ཀྱང་། དེང་སང་རང་ཉིད་ཀྱི་གླ་པ་རང་ཉིད་ཀྱིས་གླ་བའི་དབང་ཆ་
མེད་པ་འདྲ།" དེ་ནས་ཁོས་ཡུད་ཙམ་ལ་བཟོད་བསྲན་བྱས་རྗེས་“ལྟོས་དང་། ང་ལ་ས་ཞིང་
དབྱིན་མུའུ་དྲུག་ཅུ་རེ་ལྔ་ཙམ་མ་གཏོགས་མེད། ཞིང་པའི་མཐུན་ཚོགས་ཟེར་བ་གོ་མྱོང་
ཡོད་དམ ཞེས་བཤད།
"ཨུན།གོ་མྱོང་།"
ང་ཡང་དེའི་ཚོགས་མི་ཡིན་ལ། མདང་ནུབ་ང་ཚོས་ཚོགས་འདུ་ཞིག་འཚོགས་པ་
ཡིན། ཁྱོད་ཚོས་མཐུན་ཚོགས་འདི་སུས་འཛིན་སྐྱོང་བྱས་ཡོད་པ་ཤེས་སམ། ངས་ཁྱོད་
ཚོར་བཤད་ཡ། ནུབ་རྒྱུད་དངུལ་ཁང་རེད། དངུལ་ཁང་གིས་ལུང་གཤོངས་འདིའི་ས་ཞིང་
ཕལ་མོ་ཆེ་བདག་བཟུང་བྱས་ཡོད་ལ།དེས་བདག་ཏུ་བཟུང་མེད་པའི་ས་ཞིང་ཁག་ཀྱང་ཁོ་
ཚོའི་ལག་ཏུ་གཏའ་མར་བཞག་ཟིན། མདང་ནུབ་དངུལ་ཁང་ནས་ཡིན་པའི་ཚོགས་མི་
དེས་ང་ལ་འདི་ལྟར་ཟེར། ·ཁྱོད་ཀྱིས་ཆུ་ཚོད་རེ་ལ་གླ་ཆ་སྒོར་ཟུར་གསུམ་རེ་སྤྲོད་ཀྱི་འདུག
ཁྱོད་ཀྱིས་དེ་ཇེ་དམའ་རུ་བཏང་ནས་སྒོར་ཟུར་གཉིས་དང་ཕྱེད་ཀ་བྱོས།' དེ་ནས་ངས་ཁོ་
ལ། 'ངའི་གླ་པ་ཚོ་ཡ་རབས་ཤ་སྟག་ཡིན། ཁོ་ཚོར་གླ་ཆ་དེ་ཙམ་པ་སྤྲོད་རིན་ཡོད།' ཅེས་
བཤད་པ་ཡིན།དེ་ནས་ཁོས། 'དེ་གནད་དོན་མ་རེད། ད་ལྟ་གླ་ཆ་སྒོར་ཟུར་གཉིས་དང་ཕྱེད་
ཡིན། གལ་སྲིད་ཁྱོད་ཀྱིས་སྒོར་ཟུར་གསུམ་སྤྲད་ན། དེས་རྙོག་དྲ་སློང་གི་རེད།' ཅེས་བཤད་
ཅིང༌། དེ་ནས་མུ་མཐུད་དུ། 'ཨོ། ད་དུང་བཤད་རྒྱུ་ཞིག་ལ། ལོ་རྗེས་མར་ཁྱོད་ལ་ལོ་ཏོག་
གི་བུ་ལོན་ནམ་རྒྱུན་གྱི་གྲངས་འབོར་དེ་དགོས་རྒྱུ་རེད། ཨེ་དགོས།' ཞེས་ཟེར།” ཐོ་མ་སི་
ཡིས་བཤད་མཚམས་བཞག་ཅིང་། ཁོས་མཆུ་བར་ནས་དབུགས་ཐུང་ཧལ་ཧལ་དུ་བླངས་
“ཧ་གོ་སོང་ངམ། དེ་བས་དེ་རིང་ནས་བཟུང་གླ་ཆ་སྒོར་ཟུར་གཉིས་དང་ཕྱེད་རེད། དེ་ལྟར་
ཐག་བཅད་པ་རེད།'
ཋི་མོ་ཐེ་ཡིས་“ང་ཚོས་ལས་ཀ་འབད་བརྩོན་གྱིས་ལས་པ་ཡིན་ཨ།" ཞེས་ཐབས་ཟད་
ཀྱིས་སྨྲས།
"ཁྱོད་ཀྱིས་ད་དུང་ཡང་ཧ་གོ་མ་སོང་ངམ། སྐུ་ཞབས་དངུལ་ཁང་ལགས་ཀྱིས་མི་ཉིས་
སྟོང་གླ་ཡི་ཡོད་ལ། ངས་མི་གསུམ་མ་གཏོགས་གླ་ཡི་མེད། ང་ལ་དངུལ་ཁང་གི་བུ་ལོན་
ཕྱིར་འཇལ་རྒྱུ་ཡོད། གལ་སྲིད་ཁྱོད་ལ་དེ་ལས་ལྷག་པའི་ཐབས་ཤེས་ཡོད་ན་བཏོན་ཤོག་
དང་། ངས་དཀོན་མཆོག་དཔང་དུ་བཙུགས་ནས་དང་དུ་ལེན། ཁོ་ཚོས་ངའི་སྐེ་བསྒགས་
ནས་ཡོད།”
ཋི་མོ་ཐེ་ཡིས་མགོ་བོ་གཡུག་གཡུག་བྱས། ངས་ཀྱང་ཅི་ཟེར་དགོས་མི་ཤེས།"
"འདིར་ཅུང་སྒུགས་དང་།" ཐོ་མ་སི་མགྱོགས་པོར་ཁང་པའི་ནང་དུ་ཕྱིར་བརྒྱུགས་
ཤིང་། ཁོའི་རྗེས་སུ་ཁང་སྒོ་བང་ངེར་བརྒྱབ། ཅུང་ཙམ་རྗེས་སུ་ཁོ་སྒོར་ཕྱིར་བུད་ཅིང་། ཁོའི་
ལག་ཏུ་ཚགས་པར་ཞིག་བཟུང་ནས་ཕྱིར་བསླེབས། “འདི་ཁྱོད་ཚོས་མཐོང་སོང་ངམ། འདི།
ངས་ཁྱོད་ཚོར་འདོན་ཨ། ·དམར་ཕྱོགས་ངན་སྐུལ་མཁན་ཚོའི་སྟེང་དུ་ཁོང་ཁྲོ་ཟོས་ནས།
ས་གནས་མི་སེར་གྱིས་ཡུལ་གྱར་པའི་ཞག་སྒར་མེ་ལ་བསྲེགས། ས་གནས་ཡུལ་གྱར་པའི་
སྒར་གྱི་ནང་དུ་ངན་སྐུལ་སློང་བཞིན་པར་ཁོང་ཁྲོ་ཟོས་ནས། མི་སེར་སྐོར་ཞིག་གིས་རས་
གུར་ཚང་མ་མེ་ལ་བསྲེགས་ནས། ངན་སྐུལ་མཁན་ཚོ་ཡུལ་འདི་ནས་ཁ་འབྲལ་དགོས་
ཞེས་ཉེན་བརྡ་བཏང་།"
ཁཱོམ་གྱིས་ཨུན། ང་... ཞེས་གཅིག་བཤད་གྲབས་བྱས་རྗེས་ཁ་ཕྱིར་བཙུམས་ནས། ཁུ་
སིམ་མེར་བསྡད།
ཐོ་མ་སི་ཡིས་ཚགས་པར་དེ་གཟབ་གཟབ་ངང་བལྟབས་རྗེས་གློ་ཁུག་ཏུ་བཅུག་
ཅིང་། དེ་ནས་རང་ཉིད་ཀྱི་ཁོང་ཁྲོའི་མགོ་མར་ཕྱིར་མནན་"མི་དེ་ཚོ་མར་མངགས་མཁན་
ནི་ཞིང་པའི་མཐུན་ཚོགས་རེད། ཨོ། ད་ངས་ཁོ་ཚོའི་གསང་བ་ཁྱོད་ཚོར་བཤད་ཟིན། གལ་
སྲིད་ཁོ་ཚོས་ངས་ཁྱོད་ཚོར་བཤད་པ་ཡིན་པ་ཤེས་ན། དེ་ནས་ལོ་རྗེས་མར་ང་ལ་ཞིང་གཞིས་
ཡོད་རྒྱུ་མ་རེད།”
ཋི་མོ་ཐེ་ཡིས་“ངས་ཅི་ཟེར་དགོས་མི་ཤེས། གལ་སྲིད་དེ་ཚོ་ངན་སྐུལ་སློང་མཁན་ཡིན་
ན། ཁོ་ཚོ་ཁོང་ཁྲོ་ལངས་པར་ཁག་མི་འདུག ཅེས་བཤད།
ཐོ་མ་སི་ཡིས་ངས་གནད་དོན་འདིར་ཡུན་རིང་ལ་བལྟས་པ་ཡིན། གླ་ཆ་མ་བཅག་སྔོན་
ལ་ནམ་ཡང་དམར་ཕྱོགས་པ་ཁ་ཤས་ཡོད། རྟག་པར་དེ་འདྲ་ཡིན། ལྟས་ངན། ཁོ་ཚོས་ང་
རྒྱ་རྙི་ལ་བཟུང་འདུག ཡ། ད་ཁྱོད་ཚོས་ཅི་བྱེད་རྒྱུ་ཡིན། སྒོར་ཟུར་གཉིས་དང་ཕྱེད་ཀ་བྱས་
ནས་ལས་རྒྱུ་ཡིན་ནམ་མིན།” ཞེས་བཤད།
ཋི་མོ་ཐེ་ཡིས་མིག་གིས་ས་ངོས་སུ་བལྟས་ནས་"ངས་ལས་ཀ་ལས།” ཞེས་བཤད།
ཝིལ་ཁེ་ཡིས་ངས་ཀྱང་ལས།" ཞེས་བཤད།
ཁོམ་གྱིས། “བལྟས་ཡོང་ན་ང་ཡོང་ཚོད་ཏག་ཏག་ཅིག་མིན་པ་འདྲ། ལོས་ལས། ངས་
ཀྱང་ལས་ཀ་ལས། ངས་མི་ལས་ཐབས་མེད་ཡིན།” ཞེས་བཤད།
ཐོ་མ་སི་ཡིས་གློ་ཁུག་ནས་ལག་རས་ཁྲ་བོ་ཞིག་ཕྱིར་བཏོན་ཡོང་ནས། ཁ་དང་མ་ནེ་
ཕྱིས། "གནས་སྟངས་འདི་འདྲ་བྱས་ཏེ་ག་ཚོད་ཅིག་ལ་འགྲོ་དགོས་མི་ཤེས། ཁྱོད་ཚོའི་གླ་
ཆ་འདི་ཙམ་པས་བཟའ་མིའི་ཁ་ཇི་ལྟར་གསོ་ཐུབ་པའང་མི་ཤེས།”
ཝིལ་ཁེ་ཡིས་“ང་ཚོར་ལས་ཀ་ཡོད་དུས་ཁ་གསོ་ཐུབ། གནད་དོན་ཆེ་ཤོས་ནི་ང་ཚོར་
ལས་ཀ་མེད་པའི་སྐབས་ཡིན།” ཞེས་བཤད།
ཐོ་མ་སི་ཡིས་རང་ཉིད་ཀྱི་ཆུ་ཚོད་ལ་གཅིག་བལྟས་རྗེས། “ཡ། དེས་ན་སོང་ནས་མུ་
མཐུད་དུ་ཆུ་ཡུར་རྐོས་ཤིག" ཅེས་བཤད་ཅིང་། དེ་ནས་"ཨ་ཙི། ད་ངས་ཁྱོད་ཚོར་བཤད་
རྒྱུ་ཡིན། ཁྱོད་ཚོ་གཞུང་བཙུགས་གཞིས་སྒར་དེའི་ནང་དུ་བསྡད་ཡོད་པ་རེད། མ་རེད་
དམ།” ཞེས་བཤད།
ཋི་མོ་ཐེ་ཡི་གདོང་མདོག་འགྱུར། “ཡིན་ཡ། སྐུ་ཞབས།”
"དེ་གར་གཟའ་སྤེན་པའི་དགོང་མོ་རྟག་པར་ཞབས་བྲོའི་དགོང་ཚོགས་ཡོད་པ་རེད་
དམ།
ཝིལ་ཁེ་ཡི་གདོང་ལ་འཛུམ་ལངས་ཡོད་པ་རེད།"
"ཨུན། གཟའ་སྤེན་པ་རྗེས་མའི་དགོང་མོར་གཟབ་གཟབ་བྱོས།"
ཋི་མོ་ཐེ་གློ་བུར་དུ་དྲང་པོར་ལངས་ནས་ཁོའི་ཉེ་སར་བཅར། "དེའི་ནང་དོན་ཅི་ཡིན།
ང་དབུས་འཛིན་སྐྱོང་ལྷན་ཚོགས་ཀྱི་ཚོགས་མི་ཡིན་པས། ངེས་པར་དུ་ཤེས་དགོས།
ཐོ་མ་སི་ཡིས་རྔམ་འཚབ་ཀྱི་རྣམ་པ་བསྟན།"ཁྱོད་ཚོས་སུ་གཅིག་ལའང་མ་བཤད་ཨ།
ཋི་མོ་ཐེ་ཡིས་"ཅི་ཞིག་རེད།” ཅེས་དྲིས།
‘ ཨུན། གཞུང་བཙུགས་གཞིས་སྒར་དེ་ཞིང་པའི་མཐུན་ཚོགས་ཀྱི་སྣང་བར་འགྲོ་ཡི་
མི་འདུག དེའི་ནང་དུ་ཉེན་རྟོག་པ་འགྲོ་མི་ཆོག་ལ། ད་དུང་ངས་ཐོས་པ་ཡིན་ན། དེ་གའི་
མི་ཚོས་རང་ཁྲིམས་རང་གིས་བཟོ་བ་དང་། ཁྲིམས་སའི་བཀའ་ཤོག་མེད་པར་མི་འཛིན་
བཟུང་བྱེད་མི་ཆོག་ཟེར། གལ་སྲིད་དེའི་ནང་དུ་འཁྲུག་འཛིང་ཆེན་པོ་ཞིག་བྱུང་ནས། མེ་
མདའ་རྒྱག་རེས་འདྲ་ཤོར་བ་ཡིན་ན། དེ་ནས་ཉེན་རྟོག་པ་ཚོ་ནང་དུ་འཛུལ་ནས་སྒར་
འདི་གཙང་ཕྱགས་བྱེད་ཐུབ་རྒྱུ་རེད།
ཋི་མོ་ཐེ་ཡི་གདོང་མདངས་འགྱུར། ཁོའི་ཕྲག་པ་དྲང་མོར་བསྡད་ནས་མིག་ཟུང་ལས་
དྲོད་མདངས་ཉམས། "དེའི་ནང་དོན་ཅི་ཡིན་ནམ།"
ཐོ་མ་སི་ཡིས་དོགས་མི་བདེ་བའི་སྒོ་ནས། "གཏམ་འདི་གང་ནས་ཐོས་པ་ཁྱོད་ཚོས་སུ་
གཅིག་ལའང་མ་བཤད་ཨ། གཟའ་སྤེན་པའི་དགོང་མོར་སྒར་གྱི་ནང་དུ་འཁྲུག་འཛིང་
ཞིག་འབྱུང་རྒྱུ་རེད་ལ། ཕྱི་ལོགས་ནས་ཉེན་རྟོག་པ་ཚོ་ནང་དུ་རྒྱུག་པར་གྲ་སྒྲིག་བྱས་
ནས་འདུག་རྒྱུ་རེད ཅེས་བཤད།
ཁཱོམ་གྱིས་"འདི་དོན་དམ་པར་ཅིའི་ཕྱིར་ཡིན། གཞུང་སྒར་ནང་གི་མི་ཚོས་ཁོ་ཚོར་
གནོད་་པ་ཅི་ཡང་སྐྱེལ་གྱི་མི་འདུག་ཨ།”ཞེས་བཤད།
ཐོ་མ་སི་ཡིས་“རྒྱུ་མཚན་ཅི་ཡིན་ངས་ཁྱོད་ལ་བཤད་ཡ། གཞུང་སྒར་ནང་གི་མི་རྣམས་
འགྲོ་བ་མི་ལྟར་དུ་བརྩི་རྒྱུར་གོམས་ཀྱི་ཡོད། ཁོ་ཚོ་ཡུལ་གྱར་པའི་སྒར་ནང་དུ་ཕྱིར་སླེབས་
ཚེ་དོ་དམ་བྱེད་རྒྱུ་དཀའ་མོ་ཆགས་ཡོད། ཅེས་བཤད་རྗེས། རང་ཉིད་ཀྱི་གདོང་པ་ཡང་
བསྐྱར་ཐེངས་ཤིག་ཕྱིས། “ཡ། ད་སོང་ནས་ལས་ཀ་ལས་ཤིག དཀོན་མཆོག་ཡེ་ཤུ། ངས་
སྐད་ཆ་འདི་དག་བཤད་པའི་རྐྱེན་གྱིས། རང་ཉིད་ཞིང་གཞིས་འདི་ནས་ཕྱིར་འབུད་མི་
གཏོང་བར་སྨོན། འོན་ཀྱང་། ང་དངོས་གནས་ཁྱོད་ཚོར་དགའ།
ཋི་མོ་ཐེ་ཁོའི་སྔུན་ལ་གོམ་གང་མདུན་དུ་སྤོས་ནས། རང་ཉིད་ཀྱི་སྐམ་ཞིང་མཁྲེགས་
པའི་ལག་པ་དེ་ཕར་བསྲིངས་པས། ཐོ་མ་སི་ཡིས་ཚུར་ལག་པ་བཏང་། "གཏམ་འདི་སུས་
བཤད་པ་མི་སུ་གཅིག་གིས་ཀྱང་ཤེས་མི་ཡོང་། ང་ཚོས་ཁྱོད་ལ་བཀའ་དྲིན་ཆེ་ཞུ། འཁྲུག་
འཛིང་འབྱུང་གི་མ་རེད།
ཐོ་མ་སི་ཡིས་“ད་སོང་ནས་ལས་ཀ་ལས་ཤིག ཆུ་ཚོད་རེ་ལ་སྒོར་ཟུར་གཉིས་དང་ཕྱེད་
རེ་རེད་ཨ། ཞེས་བཤད།
ཝིལ་ཁེ་ཡིས་"ཁྱོད་ཀྱི་ལག་ནས་ག་ཚོད་ལོན་ན་དེ་ཚོད་ཡིན།” ཞེས་བཤད།
ཐོ་མ་སི་ཁང་པའི་ཕྱོགས་སུ་ཕྱིར་འགྲོ་བཞིན་ང་ཅུང་ཙམ་རྗེས་ནས་ཡོང་། ཁྱོད་ཚོས་
སྔོན་ལ་ལས་བཞིན་སྡོད།” ཅེས་བཤད་ཅིང་། དྲྭ་ཚགས་སྒོ་མོ་དེ་ཁོའི་རྗེས་སུ་བང་ངེར་
བརྒྱབ།
སྐྱེས་པ་གསུམ་པོ་དཀར་རྩི་བརྒྱབ་པའི་འབྲུ་ཁང་ཆུང་ཆུང་དེའི་མདུན་ནས་ཞིང་
ཚིགས་བརྒྱུད་ནས་ཕར་སོང་། ཁོ་ཚོ་ཡུར་བུ་ཕྲ་ལ་རིང་བ་ཞིག་ཏུ་ཡོང་། ཡུར་བུའི་འགྲམ་
དུ་ཨར་འདམ་གྱི་སྦུ་གུ་མང་པོ་ཞིག་བཞག་འདུག
ཝིལ་ཁེ་ཡིས་"འདི་ང་ཚོའི་ལས་ཀ་ལས་ཡུལ་རེད།" ཅེས་བཤད།
ཁོའི་ཨ་ཕས་འབྲུ་ཁང་གི་སྒེ་ཕྱེས་ནས། འཇོར་བུ་གཉིས་དང་སྦྱག་མ་གསུམ་ཁོ་ཚོར་
ཕྱིར་སྲིང་བཞིན་ཁོམ་ལ་“འདི་ཁྱོད་ཀྱི་མཛེས་མ་ཡིན།" ཞེས་བཤད།
ཁོམ་གྱིས་འཇོར་བུ་ལག་ཏུ་བླངས་ནས་ཡང་ལྕི་འཇལ། 'དཀོན་མཆོག་མཁྱེན། ཁོ་མོའི་
རེག་བྱ་དེ་འདྲའི་འཇམ་པ་ལ།
ཝིལ་ཁེ་ཡིས་ཆུ་ཚོད་བཅུ་གཅིག་ལ་སླེབས་སུ་ཆུག་དང་། དེ་དུས་ཁོ་མོའི་རེག་བྱ་ག་
འདྲ་ཡིན་མིན་ཤེས་ཡོང་།” ཞེས་བཤད།
ཁོ་ཚོ་ཡུར་བུའི་སྣེ་རུ་སོང་ཞིང་། དེ་གར་ཋོམ་གྱིས་རང་ཉིད་ཀྱི་ཕྱི་སྟོད་ཕུད་ནས་ས་
ཕུང་གི་སྟེང་དུ་གཡུགས། ཁོས་ཞྭ་མོ་ལྟག་ལ་ཅུང་དེད་རྗེས་ཡུར་བུའི་ནང་དུ་མར་བབས།
དེ་ནས་ཁོས་ལག་མཐིལ་དུ་མཆིལ་མ་ཞིག་བཏབ་རྗེས། འཇོར་བུ་དེ་བར་སྣང་དུ་འཕྱར་
རྗེས་ཐང་ལ་ལྷུང་། ཋོམ་གྱིས་འཁུན་སྒྲ་ཡང་མོ་རེ་སྒྲོག་ཅིང་། འཇོར་བུ་ཡར་ལ་འཕྱར་
ནས་མར་ལ་ལྷུང་། འཇོར་བུ་ས་ནང་དུ་འཛུལ་ནས། ས་ནག་མགོ་རྟིང་སློག་ཐེངས་རེ་ལ་
ཁོས་འཁུན་སྒྲ་རེ་འབྱིན།
ཝིལ་ཁེ་ཡིས་"རེད་ཡ། ཨ་ཕ།དེ་རིང་ང་ཚོར་རིམ་པ་དང་པོའི་ས་རྐོ་རྡོ་སློག་མཁན་ཞིག་
རྙེད་འདུག་ཨ། ཕོ་གསར་འདི་འཇོར་ཕྲུག་འདི་དང་གཉེན་སྒྲིག་བྱས་སོང་།” ཞེས་བཤད།
ཁྲོམ་གྱིས་“ངས་ངལ་རྩོལ་འདི་རིགས་བྱས་མྱོང་ཡོད། (ཧུམ) རེད་ཡ། དངོས་གནས་
བྱས་མྱོང་ཡོད། (ཧུམ) ལས་ཀ་ལོ་མང་པོར་བྱས་པ་ཡིན། (ཧུམ) ང་ངལ་རྩོལ་གྱི་ཚོར་
བ་འདིར་དགའ། (ཧུམ)" ཞེས་བཤད་ཅིང་། ཁོའི་མདུན་གྱི་ས་ནག་རྣམས་སོབ་སོབ་ཏུ་
བསློགས། ཞོགས་པའི་ཉི་འོད་ལྗོན་ཤིང་སྟེང་དུ་འཕྲོས་པས། རྒུན་སྡོང་སྟེང་གི་རྒུན་འབྲུམ་
ལོ་མའི་ངོས་སུ་ལྗང་མདངས་ལྡན་པའི་གསེར་འོད་འཕྲོ། ཡུར་བུ་མདུན་ཕྱོགས་སུ་དབྱིན་
ཁྲེ་དྲུག་བརྐོས་རྗེས། མ་འགྲམ་དུ་ནུར་ནས་དཔྲལ་བའི་སྟེང་གི་རྔུལ་ཆུ་ཕྱིས། ཝིལ་ཁེ་
ཁོའི་རྒྱབ་ཏུ་ཡོང་། སྦྱག་མ་ཡར་ལ་བཀྱགས་ཤིང་མར་ལ་ལྷུང་ལ། རིམ་གྱིས་ཇེ་རིང་དུ་འགྲོ་
བཞིན་པའི་ཡུར་འགྲམ་གྱི་ས་ཕུང་ངོས་སུ་ས་ནག་ཁེམ་བུ་རེ་རེ་བཞིན་འཕུར་ནས་ཡོང་།
ཁོམ་གྱིས་“ངས་དབུས་འཛིན་སྐྱོང་ལྷན་ཚོགས་འདིའི་སྐོར་གོ་མྱོང་། ད་ཡིན་ན་ཁྱོད་
ཀྱང་དེའི་ཚོགས་མི་ཡིན་པ་རེད།” ཅེས་བཤད།
ཋི་མོ་ཐེ་ཡིས་"ཡིན་ཡ། སྐུ་ཞབས། དེ་ནི་འགན་ཁུར་ཞིག་རེད། དེ་ཡོད་ཀྱི་མི་ཡོངས་
རྫོགས་ལ་འགན་འཁུར་དགོས། ང་ཚོས་རང་ནུས་ཅི་ལྕོགས་ཀྱིས་འབད་བརྩོན་བྱེད་བཞིན་
ཡོད་ལ། སྒར་ནང་གི་མི་ཚང་མས་རང་ནུས་ཅི་ལྕོགས་ཀྱིས་འབད་བརྩོན་བྱེད་བཞིན་
ཡོད། ཞིང་བདག་ཆེན་པོ་ཚོས་ང་ཚོར་སུན་པོ་མི་བཟོ་བའི་རེ་བ་ཡོད། དངོས་གནས་དེ་
ལྟར་རེ་བ་བརྒྱབ་ཡོད།” ཅེས་བཤད།
ཋོམ་ཡུར་བུའི་ནང་དུ་ཕྱིར་མཆོངས་པས། ཝིལ་ཁེ་འགྲམ་དུ་ནུར། ཁོམ་གྱིས་ཁོས་ད་
ལྟ་བཤད་པའི། (ཧུམ) ཞབས་བྲོའི་དགོང་ཚོགས་སྟེང་གི་འཁྲུག་འཛིང་སྐོར་དེ་ཅི་བྱེད།
(ཧུམ) ཁོ་ཚོས་ཅིའི་ཕྱིར་དེ་འདྲ་བྱེད་དགོས་པ་ཡིན་ནམ།" ཞེས་བཤད།
ཋི་མོ་ཐེ་ཡར་ཝིལ་ཁེའི་རྒྱབ་ཏུ་ཡོང་། ཋི་མོ་ཐེ་ཡིས་སྦྱག་མས་ཡུར་བུའི་མཐིལ་ངོས་
སྙོམས་པོ་དང་འཇམ་པོ་བཟོས་ནས། སྦུ་གུ་འདིང་བར་གྲ་སྒྲིག་བྱས།ཋི་མོ་ཐེ་ཡིས་ཁོ་ཚོས་
ང་ཚོ་ཕྱིར་འབུད་གཏོང་བསམ་གྱི་ཡོད་ས་རེད། ངས་བལྟས་ན། ཁོ་ཚོས་ང་ཚོས་རྩ་འཛུགས་
བྱས་ཡོང་རྒྱུ་རེད་བསམ་ནས་ཞེད་ཀྱི་ཡོད་རྒྱུ་རེད། གཅིག་བྱས་ན་ཁོ་ཚོ་བདེན་ཡང་
སྲིད། ང་ཚོའི་སྒར་འདི་ཡང་རྩ་འཛུགས་ཤིག་རེད་ཨ། ང་ཚོའི་སྒར་ནང་གི་མི་ཚོས་ཕན་
ཚུན་ལ་ལྟ་སྐྱོང་བྱས་ནས་ཡོད་ཅིང་། ང་ཚོའི་ནང་གི་རོལ་དབྱངས་རུ་ཁག་ནི་ཡུལ་འདི་
གའི་ནང་གི་ལེགས་ཤོས་ཡིན། ང་ཚོའི་ཚོང་ཁང་ནང་དུ། གནས་སྐབས་སུ་ལག་ཏུ་སྒོར་
མོ་མེད་མཁན་ཚོས་ཅ་ལག་སྔ་ལེན་བྱས་ནས་ཐོ་འགོད་བྱེད་ཆོག་ལ། སྒོར་ལྔ་ཡི་རིན་གྱི་ཅ་
ལག་སྔ་ལེན་བྱས་ཀྱང་། སྒར་འདི་མུ་མཐུད་དུ་འཁོར་སྐྱོད་བྱེད་ཐུབ། ང་ཚོར་སྒྲིག་ཁྲིམས་
ཐད་ནས་དཀའ་ངལ་གཅིག་ཀྱང་འཕྲད་མྱོང་མེད། ངས་བལྟས་ན། ཞིང་བདག་ཆེན་པོ་
ཚོ་ཞེད་དོན་ཡང་དེ་ཡིན་རྒྱུ་རེད་སྙམ། ང་ཚོ་བཙོན་དུ་འཕེན་ཐུབ་ཀྱི་མེད་པས། དེས་ཁོ་
ཚོར་ཞེད་སྣང་སློང་གི་ཡོད་ལ། ཁོ་ཚོའི་བསམ་པར། གལ་སྲིད་ང་ཚོས་རང་ཉིད་འཛིན་
སྐྱོང་བྱེད་ཐུབ་ཀྱི་ཡོད་དུས། ད་དུང་དེ་ལས་གཞན་ཡང་བྱེད་སྲིད་ཀྱི་རེད་སྙམ་གྱི་ཡོད་པ་
རེད ཅེས་བཤད།
ཁོམ་ཡུར་བུའི་ནང་ནས་ཕྱིར་བུད་ནས། མིག་མཐའི་རྔུལ་ཆུ་ཕྱིས། ཚགས་པར་སྟེང་
དུ་བཀོད་པའི་བྷེ་ཁེར་སི་ཧྥིལད་གྲོང་ཁྱེར་གྱི་བྱང་ཕྱོགས་སུ་བྱུང་བའི་ངན་སྐུལ་སློང་མཁན་
སྐོར་གྱི་གནས་ཚུལ་དེ་གོ་སོང་ངམ།”
ཝིལ་ཁེ་ཡིས་"ལོས་གོ ཁོ་ཚོ་ནམ་རྒྱུན་དེ་འདྲ་བཤད་པར་དགའ།" ཞེས་བཤད།
“ཨུན། ང་ཡང་དེ་གར་ཡོད། དེ་གར་ངན་སྐུལ་སློང་མཁན་གཅིག་ཀྱང་མེད། ཁོ་ཚོས་
དམར་ཕྱོགས་པ་ཞེས་འབོད་པ་དེ། ལྟས་ངན་དེ་དོན་དམ་པར་ཅི་ཞིག་རེད།
ཋི་མོ་ཐེ་ཡིས་ཡུར་བུའི་མཐིལ་དུ་ས་འབུར་ཆུང་ཆུང་ཞིག་སྤུངས། དགུང་གི་ཉི་ཟེར་
གྱིས་ཁོའི་སྨ་ར་དཀར་པོ་ཐར་ཐོར་དེར་འོད་མདངས་བསྩལ། "མི་མང་པོ་ཞིག་གིས་དམར་
ཕྱོགས་པ་ཟེར་བ་དེ་ཅི་ཡིན་ཤེས་འདོད་ཀྱི་འདུག་ཡ།" ཁོ་གད་མོ་བགད། “ང་ཚོའི་གཞོན་
ནུ་གཅིག་གིས་རྙེད་འདུག ཁོས་ས་ཕུང་སྟེང་དུ་སྦྱག་མས་ཡང་མོས་རྡེབ་རྡེབ་བྱས། མིང་
ལ་ཧིན་སི་ཟེར་བའི་ཕྱུག་བདག་ཅིག་ཡོད་ཅིང་། ཁོ་ལ་ཁམ་བུ་དང་རྒུན་འབྲུམ་གྱི་ས་ཞིང་
དབྱིན་མུའུ་སྟོང་ཕྲག་སུམ་ཅུ་ལྷག་ཡོད་ལ། ད་དུང་ཀྲིན་འཇུག་ལས་སྣོན་བཟོ་གྲྭ་ཞིག་དང་
རྒུན་ཆང་བཟོ་གྲྭ་ཞིག་ཀྱང་ཡོད་པ་རེད། ཨུན། ཉིན་གཅིག་ལ་ཁོས། 'ལྟས་ངན་དམར་
ཕྱོགས་པ་དེ་ཚོ།' ཞེས་གཏམ་བཤད་སྤེལ་ཞིང་། 'ལྟས་ངན་དམར་ཕྱོགས་པ་འདི་ཚོས་
ཡུལ་གྲུ་འདིར་ཆག་འཇིག་སློང་བཞིན་པས། ང་ཚོས་ལྟས་ངན་དམར་ཕྱོགས་པ་འདི་ཚོ་
མཐའ་སྐྲོད་གཏོང་དགོས།’ཞེས་བཤད་བཞིན་པའི་སྐབས་དེར། ནུབ་རྒྱུད་དུ་སླེབས་ནས་
ཉིན་གཅིག་མ་གཏོགས་མ་འགོར་བའི་མི་ཞིག་དེ་གར་ཡོད་ཅིང་། ཁོས་མགོ་བོ་འཕྲུག་
འཕྲུག་བྱེད་བཞིན། 'སྐུ་ཞབས་ཧིན་སི་ལགས། ང་འདི་གར་སླེབས་ནས་ཡུན་རིང་འགོར་
མེད། ལྟས་ངན་དམར་ཕྱོགས་པ་ཟེར་བ་དེ་ཅི་ཞིག་རེད།'ཅེས་དྲིས་པ་ན། ཧིན་སི་ཡིས། 'ང་
ཚོས་ཆུ་ཚོད་རེ་ལ་སྒོར་ཟུར་གཉིས་དང་ཕྱེད་ཀ་མ་གཏོགས་སྤྲོད་ཀྱི་མེད་དུས། ཆུ་ཚོད་རེ་
ལ་སྒོར་ཟུར་གསུམ་རེ་ལེན་འདོད་པའི་ཁྱི་ཕྲུག་སུ་ཡོད་ན་དེ་དམར་ཕྱོགས་པ་རེད།' ཅེས་
བཤད། ད་སྔོན་གྱི་མི་དེས་བསམ་བློ་ཡུད་ཙམ་ལ་བཏང་རྗེས། ཡང་བསྐྱར་མགོ་བོ་འཕྲུག་
འཕྲུག་བྱེད་བཞིན། 'ཨུན། སྐུ་ཞབས་ཧིན་སི་ལགས། ང་ཁྱི་ཕྲུག་ཅིག་མིན། འོན་ཀྱང་། གླ་
ཆ་དེ་འདྲ་ལེན་འདོད་མཁན་ཚང་མ་དམར་ཕྱོགས་པ་ཡིན་ན། ང་ཡང་དམར་ཕྱོགས་པ་
ཡིན། ངས་ཀྱང་གླ་ཆ་དེ་འདྲ་ལེན་འདོད་ལ། འདིར་ཡོད་ཚང་མས་དེ་འདྲ་ལེན་ན་འདོད་
རྒྱུ་རེད།དེས་ན་ང་ཚོ་ཡོངས་རྫོགས་དམར་ཕྱོགས་པ་ཡིན་རྒྱུ་རེད་ཨ།' ཞེས་བཤད། ཋི་མོ་
ཐེ་ཡིས་ཁོའི་སྦྱག་མ་ཡུར་བུའི་མཐིལ་དུ་དྲུད་པས། ས་ངོས་སུ་སྦྱག་མ་འདྲུད་ཤུལ་བབས།
ཋོམ་གད་མོ་བགད། དེས་ན་ང་ཡང་ཡིན།” ཁོའི་འཇོར་བུ་གཞུ་དབྱིབས་ལྟར་ཡར་ལ་
འཕྱར་ནས་མར་ལ་བརྡབས་པས། འཇོར་འོག་གི་ས་ནག་དུམ་བུ་དུམ་བུར་གཤགས། ཁོའི་
ཐོད་པའི་སྟེང་གི་རྔུལ་ཆུ་རྣམས་སྣའི་གཡས་གཡོན་བརྒྱུད་ནས་མར་ཟགས་ནས། སྐེ་
ངོས་སུ་འོད་ཀྲིག་ཀྲིག་གིས་བཞུར། ལྟས་ངན། གལ་ཏེ་ཁྱོད་རང་འཇོར་བུ་དང་དགྲར་མ་
ལངས་ན། (ཨ་ཁ་ཁ།) འཇོར་བུ་དེ་ལག་ཏུ་ཧ་ཅང་བདེ། (ཨ་ཁ་ཁ།) བདག་པོ་དང་འཇོར་
བུ་གཉིས་ཀ་(ཨ་ཁ་ཁ།) ལས་ལ་འཆམ་ན་ལས་ཀ་སླ་མོས་འགྲུབ། (ཨ་ཁ་ཁ།)
སྐྱེས་པ་གསུམ་པོས་ཡུར་བུའི་ནང་ནས་ལས་ཀ་བྱེད་ཅིང་། ཡུར་བ་དེ་ཇེ་རིང་ནས་ཇེ་
རིང་རེད། ཞོགས་ཡོལ་གྱི་ཉི་འོད་དེ་ཁོ་ཚོའི་སྟེང་དུ་ཚ་ལམ་ལམ་གྱིས་འཕྲོས།
ཥོམ་ཁོ་མོ་དང་ཁ་བྲལ་རྗེས། རུ་ཐེ་གཙང་སྦྲ་ཁང་གི་སྒོ་རུ་ལངས་ཏེ་ནང་དུ་བལྟས་ནས་
ཡུད་ཙམ་བསྡད། ཝིན་ཧྥིལད་ཀྱིས་ཁོ་མོར་ངར་མ་བསླངས་ན་ཁོ་མོར་སྤོབས་པ་དེ་འདྲ་
ཆེན་པོ་མེད་པས། ཁོ་མོས་རང་ཉིད་ཀྱི་རྐང་པ་རྗེན་པ་དེ་ཨར་འདམ་གྱི་མཐིལ་གཅལ་
སྟེང་དུ་གཅིག་སྤོས་རྗེས་ཕྱི་ནུར་བྱས། གུར་ཚོགས་ཀྱི་མར་ཕྱོགས་ནས་བུད་མེད་ཅིག་
གུར་ལས་ཕྱིར་བུད་ནས། སྒར་སྤྱོད་ཀྲིན་ཐབ་ཅིག་གི་ནང་དུ་མེ་བུས། རུ་ཐེ་དེ་ཕྱོགས་སུ་
གོམ་པ་གཅིག་གཉིས་སྤོས་མོད། འོན་ཀྱང་། ཁོ་མོ་མུ་མཐུད་དུ་འགྲོ་མ་ཕོད། དེ་བས་ཁོ་
མོ་ཇོ་ཌི་ཚང་གི་གུར་སྒོ་རུ་ཕྱིར་འཇབ་ནས་སོང་སྟེ་ནང་དུ་བལྟས། གུར་གྱི་ཕྱོགས་གཅིག་
ཏུ་ཨ་ཁུ་ཇོན་ས་སྟེང་དུ་ཉལ་འདུག་ལ། ཁོས་ཁ་གདངས་ནས། མིད་པའི་གཏིང་ནས་
མཆིལ་སྒྲ་དང་འདྲེས་པའི་སྔུར་བ་འཐེན་བཞིན་འདུག ཨ་ཕ་དང་ཨ་མ་གཉིས་ཀའི་སྟེང་
དུ་མལ་གཟན་ཞིག་བཀབ་ནས། མགོ་བོ་ནག་ཁུང་ཕྱོགས་སུ་གཏད་འདུག ཨལ་ཨ་ཁུ་ཇོན་
དང་ཅུང་ཐག་རིང་ས་ན་ཉལ་འདུག་ཅིང་། ཁོའི་ལག་པས་མིག་ཟུང་བཀབ་འདུག གུར་
གྱི་མདུན་ཕྱོགས་ཙམ་དུ་རོ་སི་ཤ་རོན་དང་ཝིན་ཧྥིལད་གཉིས་ཀ་ཉལ་འདུག་ཅིང་། ཝིན་
ཧྥིལད་ཀྱི་འགྲམ་དུ་རུ་ཐེ་ཡི་ཉལ་ཤུལ་སྟོང་པར་ལྷག་འདུག ཁོ་མོ་པུས་བཙུགས་སུ་
བསྡད་ནས་ནང་དུ་ལྐོག་ལྟ་བྱས་ཤིང་། ཁོ་མོའི་མིག་ཟུང་གིས་སྐྲ་མདོག་སེར་སྐྱ་ཡིན་པའི་
ཝིན་ཧྥིལད་ཀྱི་མགོ་ལ་ཅེར། སྐབས་དེར་ཝིན་ཧྥིལད་ཀྱིས་མིག་ཕྱེས་ནས་ཁོ་མོར་ཅེར། ཁོའི་
མིག་ཟུང་ལ་སྒམ་ཚུགས་ཤིག་བབས། རུ་ཐེ་ཡིས་མཛུབ་མོ་མཆུ་ཏོ་རུ་སྦྱར་ཞིང་། ལག་པས་
འབོད་བརྡ་བཏང་། ཝིན་ཧྥིལད་ཀྱིས་མིག་འབྲས་འཁོར་ནས་རོ་སི་ཤ་རོན་ལ་གཅིག་བལྟས།
ཁོ་མོའི་དམར་མདངས་བབས་པའི་གདོང་པ་དེ་ཁོ་དང་ཉེ་སར་བཅར་འདུག་ལ། ཁོ་མོའི་
ཁ་ཅུང་ཙམ་གདངས་འདུག ཝིན་ཧྥིལད་ཀྱིས་མལ་གཟན་གྱི་ཁ་དལ་མོས་ཕྱེས་ནས་ནང་
ནས་ཕྱིར་ནུར་ཡོང་། ཁོ་སེམས་ཆུང་ངང་ནས་གུར་ལས་ཕྱིར་བུད་དེ་རུ་ཐེ་ཡི་འགྲམ་དུ་ཡོང་
ནས་“ཁྱོད་རང་ལངས་ནས་ག་ཚོད་ཕྱིན་སོང་།" ཞེས་ཤུར་པུར་བཤད།
ཁོ་མོས་དོགས་ཟོན་གྱི་ཆེད་དུ་ཁོ་རང་ཕར་ལ་ཅུང་ཁྲིད་ཅིང་། ཁོ་ཚོ་བདེ་འཇགས་སུ་
སླེབས་པའི་མཚམས་སུ། ཁོ་མོས་ང་རང་མདང་དགོང་རྩ་བ་ནས་མ་ཉལ། མཚན་གང་
པོར་ལངས་བསྡད་པ་ཡིན ཞེས་བཤད།
ཝིན་ཧྥིལད་ཀྱིས་ཁྱོད་ལངས་མེད། ཁྱོད་རང་སྐྱག་རྫུན་མཁན་ཞིག་རེད། ཅེས་བཤད།
ཁོ་མོས་"ཡ་ཡ། ང་སྐྱག་རྫུན་མཁན་ཞིག་ཡིན་ན། མདང་དགོང་ཅི་ཞིག་བྱུང་བ་ཚང་མ་
ཁྱོད་ལ་བཤད་རྒྱུ་མིན། མི་ཞིག་ལ་གྲི་ཡིས་བསྣུན་ནས་བསད་པའི་སྐོར་དེ་བཤད་རྒྱུ་མིན་ལ།
དོམ་ཞིག་ཡོང་ནས་ཕྲུ་གུ་ཞིག་འཁྱེར་སོང་བའི་སྐོར་དེའང་བཤད་རྒྱུ་མིན།” ཞེས་བཤད།
ཝིན་ཧྥིལད་ཀྱིས་དོམ་ཞིག་ཡོང་མེད ཅེས་དོགས་མི་བདེ་བའི་སྒོ་ནས་བཤད་
ཅིང་། ཁོས་སྤར་མོས་སྐྲ་ལོ་ཡར་ལ་ཤད་པ་དང་། དོར་མའི་འདོམས་ནས་མར་ལ་འཐེན།
ཁོ་མོས་ཟུར་ཟའི་ཚུལ་གྱིས་ ཡ་ཡ། དོམ་ཞིག་ཡོང་མེད་ཡ། ཚོང་ཟོང་དཀར་ཆག་སྟེང་
དུ་ཡོད་པ་ལྟ་བུའི་དཀར་པོ་དཀར་ཡོལ་ལྟ་བུ་ཞིག་ཀྱང་མེད་ཡ།” ཞེས་བཤད།
ཝིན་ཧྥིལད་ཀྱིས་ཁོ་མོར་གཟབ་ནན་གྱིས་བལྟས་ནས། ཕར་ཕྱོགས་ཀྱི་གཙང་སྦྲ་ཁང་
གི་ཕྱོགས་སུ་མཛུབ་ཀེར་བྱེད་བཞིན་དེ་ན་ཟེར་བ་ཡིན་ནམ། ཞེས་དྲིས།
རུ་ཐེ་ཡིས་ང་སྐྱག་རྫུན་མཁན་ཞིག་ཡིན་པས། ངས་ཁྱོད་ལ་དེ་དག་བཤད་ནས་ཅི་
ཕན།” ཞེས་བཤད།
ཝིན་ཧྥིལད་ཀྱིས་་སོང་ནས་བལྟ།” ཞེས་བཤད།
རུ་ཐེ་ཡིས་ང་ཕྱིན་ཟིན་པ་ཡིན། ང་དེའི་སྟེང་དུ་བསྡད་པ་ཡིན་ལ། ནང་དུ་གཅིན་པ་
ཡང་བཏང་བ་ཡིན།" ཞེས་བཤད།
ཝིན་ཧྥིལད་ཀྱིས་ཁྱོད་སྟེང་དུ་བསྡད་མེད་ལ་ནང་དུ་གཅིན་པའང་བཏང་མེད།” ཅེས་
བཤད།
ཁོ་ཚོ་གཙང་སྦྲའི་ཁང་པའི་ཕྱོགས་སུ་སོང་། ད་ཐེངས་རུ་ཐེ་ཞེད་ཀྱི་མེད། ཁོ་མོས་དཔའ་
ངར་དང་བཅས་ཁང་པའི་ཕྱོགས་སུ་ལམ་ཁྲིད། གསང་སྤྱོད་ཚང་མ་ཁང་པ་ཆེན་པོ་དེའི་
ཕྱོགས་གཅིག་ཏུ་བསྒྲིགས་འདུག་ལ། གསང་སྤྱོད་རེ་རེ་ནི་ལོགས་སུ་བཅད་ནས་སྒོ་བསྒར་
ཡོད་ཅིང་། ཆབ་ཟོམ་གྱི་དཀར་ཡོལ་རྣམས་དཀར་ཞིང་འཚེར། ཁང་པའི་ཕྱོགས་གཞན་
པའི་གྱང་རྩ་རུ་འཁྲུད་གཞོང་ཁག་བསྟར་ལ་བསྒྲིགས་ཤིང་། ཁང་པའི་ཕྱོགས་གསུམ་པ་
དེ་རུ་ཁྲུས་ཁང་བཞི་བསྒྲིགས་ནས་འདུག
རུ་ཐེ་ཡིས་ལྟོས་དང་། འདི་ཚོ་སྤྱོད་ཁང་རེད། ངས་འདི་དག་ཚོང་ཟོང་དཀར་ཆག་
ལས་མཐོང་མྱོང་།” ཞེས་བཤད་རྗེས། བྱིས་པ་གཉིས་ཀ་གསང་སྤྱོད་གཅིག་གི་ཉེ་སར་བཅར།
རུ་ཐེ་ཡིས་ངར་སེམས་དང་བཅས་སྨད་གོས་ཡར་བཀྱགས་ནས་མར་བསྡད་དེ་"ང་འདིར་
སླེབས་པ་ཡིན་ཞེས་བཤད་པ་ཡིན་ཨ།” ཞེས་བཤད་ཅིང་། ཁོ་མོའི་བདེན་དཔང་དུ། ཆབ་
ཟོམ་དཀར་ཡོལ་ནང་དུ་ཆུ་ཅུང་འཁྱིལ་འདུག
ཝིན་ཧྥིལད་ཅུང་ངོ་གནོང་། ཁོས་ཆུ་བཤལ་ལག་འཇུ་དེ་མར་འཐེན་པ་ན། དེ་མ་ཐག་
ཏུ་ཆུའི་ཤག་སྒྲ་ཞིག་གྲག་པས། རུ་ཐེ་གློ་བུར་དུ་ཡར་ལངས་ནས་ཕར་མཆོངས། ཁོ་མོ་དང་
ཝིན་ཧྥིལད་གཉིས་ཀ་ཁང་པའི་དཀྱིལ་དུ་ལངས་ནས་ཆབ་ཁང་ལ་བལྟས། ཆུའི་སི་སྒྲ་མུ་
མཐུད་དུ་གྲག
རུ་ཐེ་ཡིས་དེ་ཁྱོད་རེད། ཁྱོད་ནང་དུ་སོང་ནས་བཅག་པ་རེད། ངས་དངོས་སུ་མཐོང་
སོང་། ཞེས་བཤད།
"ང་མིན། ང་རྩ་བ་ནས་མིན།”
རུ་ཐེ་ཡིས་"ངས་མིག་གིས་མཐོང་བྱུང་། ཁྱོད་ནི་འདི་འདྲའི་ཅ་ལག་བཟང་པོའི་ཐད་ལ་
ཡིད་རྟོན་མི་རུང་ས་ཞིག་རེད། ཅེས་བཤད།
ཝིན་ཧྥིལད་ཀྱིས་མགོ་བོ་མར་སྒུར། ཁོས་རུ་ཐེ་ལ་ཡར་ལྟ་སྐབས་མིག་ཟུང་མཆི་མས་
གང་ནས་ཡོད་ཅིང་། མ་ནེ་ཡང་འདར་འདར་དུ་འགུལ། སྐབས་དེར་རུ་ཐེ་གློ་བུར་དུ་
འགྱོད་པ་སྐྱེས།
ཁོ་མོས་སྐྱོན་ཡོད་པ་མ་རེད། འདི་ངས་སུ་ལའང་མི་བཤད། ང་ཚོ་འདིར་སླེབས་དུས་
འདི་མ་གཞི་ནས་ཆག་ཡོད་ཁུལ་བྱེད། ང་ཚོ་འདིར་རྩ་བ་ཉིད་ནས་མ་ཡོང་ཁུལ་བྱེད།" ཅེས་
བཤད་ནས། ཁོ་མོས་ཁོ་ཁྲིད་ནས་གཙང་སྦྲ་ཁང་ལས་ཕྱིར་བུད།
ད་ལྟ། དགུང་གི་ཉི་མ་ཤར་རིའི་རྩེ་ནས་བུད་དེ། འོད་ཀྱི་ཟེ་བ་གཙང་སྦྲའི་ཁང་ཚན་ལྔ་
བོའི་གཉེར་སུལ་ཅན་གྱི་ལྕགས་ཤོག་གི་ཀླད་ཁེབས་སྟེང་དུ་འཕྲོས་ཤིང་། འོད་ཀྱི་ཟེ་བ་
རས་གུར་སྐྱ་བོ་དག་དང་གུར་བར་དུ་གཙང་མར་ཕྱགས་པའི་སྲང་ལམ་གྱི་ངོས་སུའང་
འཕྲོས། ད་ནི་སྒར་འདི་གཉིད་ལས་སད་བཞིན་འདུག རྡོ་སྣུམ་གྱི་ལྕགས་ཀྲིན་དང་ལྕགས་
ཤོག་སྣ་ཚོགས་ལས་བཟོས་པའི་སྒར་འདིའི་ནང་གི་ལྕགས་ཐབ་ཁག་ཏུ་མེ་བུས་བྱུང་ལ།
དུད་པའི་དྲི་མ་མཁའ་རླུང་ཁྲོད་དུ་ཁྱབ། ཇོ་ཌི་ཚོང་གི་གུར་སྒོ་རུ། ཨ་མ་ཡར་ལངས་ནས་
སྲང་ལམ་དུ་མར་བལྟས་འདུག ཁོ་མོས་བྱིས་པ་གཉིས་ཀ་མཐོང་བས་ཁོ་ཚོའི་རྩར་མར་
ཡོང་།
ཁོ་མོས་“ངས་ཁྱོད་ཚོ་གང་དུ་ཕྱིན་པ་ཡིན་ནམ་བསམ་ནས་སེམས་ཁྲལ་སྐྱེས་བྱུང་།
ཞེས་བཤད།
རུ་ཐེ་ཡིས་ང་ཚོ་ལྟད་མོར་བལྟ་རུ་ཕྱིན་པ་ཡིན།"ཞེས་བཤད།
"ཨུན། ཁོམ་གང་དུ་ཡོད། ཁོ་མཐོང་སོང་ངམ།
རུ་ཐེ་ཡི་གདོང་པར་གལ་ཆེ་བའི་རྣམ་པ་ཤར་མཐོང་སོང་། ལྕམ་ལགས། ཋོམ་གྱིས་
ང་གཉིད་ལས་བསླངས་ནས། ཁྱོད་ཚོར་ཅི་ཞིག་ལབ་དགོས་ང་ལ་བཤད་སོང་།" ཁོ་མོས་
རང་ཉིད་ཀྱི་གལ་ཆེན་རང་བཞིན་དེ་གསལ་པོར་མངོན་ཆེད་ཅུང་བཤད་མཚམས་བཞག
ཨ་མས་"ཨུན། དེ་ནས།” ཞེས་དྲིས།
‘ ཁོས་ཁྱོད་ལ་འདི་ལྟར་ཤོད་ཟེར། ཁོ་མོས་ཡང་བསྐྱར་བཤད་མཚམས་བཞག་ནས། ཁོ་
མོའི་ད་ལྟའི་གོ་གནས་ལ་ཝིན་ཧྥིལད་ཡིད་སྨོན་སྐྱེ་རུ་བཅུག
ཨ་མས་ལག་པ་ཡར་བཀྱགས་ཤིང་། ལག་རྒྱབ་རུ་ཐེ་ཡི་ཕྱོགས་སུ་གཏད་དེ་ནས་ཅི་
ཟེར།"
ཁོ་མོས་མགྱོགས་པོར་ཁོ་ལ་ལས་ཀ་རྙེད་འདུག དེ་བས་ཁོ་ལས་ཀ་ལས་སུ་ཕྱིན་སོང་།
ཞེས་ཟེར་བཞིན། སྔངས་འཚབ་དང་བཅས་ཨ་མའི་ལག་པའི་འགུལ་ཕྱོགས་ལ་བལྟས།
ལག་པ་དེ་མར་ཕབ་ནས་ཚུར་རུ་ཐེ་ལ་བསྲིངས། ཨ་མས་མགྱོགས་མྱུར་ངང་རུ་ཐེ་ཡི་ཕྲག་
པ་པང་བསྡམས་ཞིག་བྱས་རྗེས། ཡང་བསྐྱར་ཕྱིར་ལྷོད།
རུ་ཐེ་ཁ་སྐྱེངས་པའི་ངང་ནས་ཐང་ལ་བལྟས་ནས། སྐད་ཆའི་བརྗོད་གཞི་བརྗེས་ཏེ་ཁོ་
ཚོ་འདི་གར་གསང་སྤྱོད་འདུག དཀར་པོ་དེ་འདྲ་རེད།” ཅེས་བཤད།
ཨ་མས་ཁྱོད་ཚོ་དེ་གར་ཕྱིན་པ་ཡིན་ནམ ཞེས་དྲིས།
ཁོ་མོས་"ང་དང་ཝིན་ཧྥིལད་གཉིས་ཀ་ཕྱིན་པ་ཡིན།" ཞེས་བཤད་ཅིང་། དེ་ནས་ཡིད་
རྟོན་བྲལ་བའི་རྣམ་འགྱུར་དང་བཅས་"ཝིན་ཧྥིལད། ཁོས་ཆབ་ཟོམ་གཅིག་བཅག་སོང་།
ཞེས་བཤད།
ཝིན་ཧྥིལད་ཀྱི་གདོང་མདོག་དམར་པོར་གྱུར། ཁོས་རུ་ཐེ་ལ་མིག་གིས་ཅེར་ནས་ཁོ་
མོས་གཅིག་གི་ནང་དུ་གཅིན་པ་བཏང་སོང་།” ཞེས་གནག་སེམས་ཀྱི་སྒོ་ནས་བཤད།
ཨ་མའི་གདོང་ལ་སྔངས་འཚབ་ཀྱི་རྣམ་པ་ཞིག་ཤར། “ཡང་ཁྱོད་ཚོས་ཅི་ཞིག་བྱས་པ་
ཡིན། ང་ལ་སྟོན་དང་།" ཁོ་མོས་ཁོ་གཉིས་བཙན་གྱིས་གཙང་སྦྲ་ཁང་གི་སྒོ་རུ་དེད་ནས་
ནང་དུ་ཁྲིད། "ཡ། ཁྱོད་ཚོས་ཅི་ཞིག་བྱས་པ་ཡིན།"
རུ་ཐེ་ཡིས་མཛུབ་སྟོན་བྱས། “ད་སྔོན་དེས་ཤག་སྒྲ་དང་སི་སྒྲ་སྒྲོག་བཞིན་འདུག་མོད།
ད་ལྟ་གྲག་མཚམས་ཆད་འདུག"
ཨ་མས་“ཁྱོད་ཚོས་ཅི་ཞིག་བྱས་པ་ང་ལ་གཅིག་སྟོན་དང་།” ཞེས་ནན་འདྲི་བྱས།
ཝིན་ཧྥིལད་འདོད་ལ་མི་འདོད་ཀྱིས་གསང་སྤྱོད་ཀྱི་འགྲམ་དུ་སོང་ནས། ངས་འདི་
ནས་ཤུགས་ཀྱིས་མནན་པ་ཡིན། འདི་ལ་ཅུང་ཐུག་པ་ཙམ་ཡིན་མོད། དེ་ནས་... །' ཞེས་
ཟེར་བཞིན་པའི་སྐབས་སུ། ཆུ་སྒྲ་ཡང་བསྐྱར་ཤག་ཤག་ཏུ་གྲག་བྱུང་བས་ཁོ་ཕར་མཆོངས།
ཨ་མས་མགོ་བོ་ལྟག་ལ་གཡུགས་ནས་བགད་ཅིང་། རུ་ཐེ་དང་ཝིན་ཧྥིལད་གཉིས་ཀས་
ཁོ་མོར་སྡང་སྡིག་གིས་བལྟས། ཨ་མས་"འདིའི་འཁོར་སྐྱོད་བྱེད་སྟངས་འདི་འདྲ་རེད། ངས་
འདི་འདྲ་སྔོན་ཆད་མཐོང་མྱོང་། གཅིན་སྐྱག་བཏང་ཚར་རྗེས། འདི་མར་མནན་དགོས།
ཞེས་བཤད།
རང་ཉིད་ཀྱི་མཐོང་རྒྱ་ཐོས་རྒྱ་ཆུང་བ་འདིས་བྱིས་པ་གཉིས་ཀ་ཧ་ཅང་ངོ་ཚ་རུ་བཅུག
ཁོ་ཚོ་སྒོ་ལས་ཕྱིར་བུད་ནས་སྲང་ལམ་དུ་སོང་ཞིང་། དེ་གར་ཁོ་ཚོས་ཁྱིམ་ཚང་ཞིག་གིས་
ཞོགས་ཇ་འཐུང་བཞིན་པར་ལྟད་མོར་བལྟས་ནས་བསྡད།
ཨ་མས་ཁོ་གཉིས་ཀྱི་རྗེས་སུ་ཡུད་ཙམ་ལ་བལྟས་ཤིང་། དེ་ནས་ཁང་པའི་ནང་དུ་ཡར་
ལྟ་མར་ལྟ་བྱས། ཁོ་མོ་ཁྲུས་ཁང་ཡོད་སར་སོང་ནས་ནང་དུ་བལྟས། དེ་ནས་ཁོ་མོས་གདོང་
འཁྲུད་གཞོང་བ་ཡོད་སར་སོང་ནས། མཛུབ་མོས་དཀར་ལ་གཙང་བའི་དཀར་ཡོལ་ལ་
རེག ཁོ་མོས་ཆུ་སྒོ་ཅུང་ཙམ་ཕྱེས་རྗེས། མཛུབ་མོ་ཆུ་ནང་དུ་བསྲིངས། དེ་ནས་ཆུ་དྲོན་
པོ་སླེབས་པ་ན། ཁོ་མོས་ལག་པ་མགྱོགས་པོར་ཕར་ཕྱིར་འཐེན། ཁོ་མོས་གདོང་འཁྲུད་
གཞོང་བར་ཡུད་ཙམ་ལ་བལྟས་ཤིང་། དེ་ནས་གཞོང་མཐིལ་གྱི་སིམ་སྒོ་བཀག་ནས། ཆུ་
གྲང་མོའི་ཆུ་སྒོའི་འགྲམ་དུ་ཡོད་པའི་ཆུ་དྲོན་པོའི་ཆུ་སྒོ་གཅུས་ཏེ། གཞོང་བའི་ནང་དུ་ཆུ་
དྲོན་པོ་ཅུང་ཙམ་བསགས། དེ་ནས་ཁོ་མོས་ཆུ་དྲོད་འཇམ་གྱི་ནང་དུ་ལག་པ་བཀྲུས་ཤིང་
གདོང་པ་ཡང་བཀྲུས། ཁོ་མོས་རང་ཉིད་ཀྱི་སྐྲ་གསེང་དུ་ཆུ་ཡིས་ཤད་བཞིན་པའི་སྐབས་
སུ། ཨར་འདམ་གྱི་མཐིལ་ཞལ་སྟེང་དུ་རྐང་པ་སྤོས་པའི་སྒྲ་ཞིག་ཁོ་མོའི་རྒྱབ་ཕྱོགས་ནས་
གྲག་ཡོང་། ཁོ་མོ་མྱུར་དུ་ཕྱིར་འཁོར་བ་ན། མི་རྒན་པ་ཞིག་དེ་གར་ལངས་ནས། གདོང་
ལ་ཚུལ་མིན་གྱི་སྤྱོད་པ་ཅི་ཞིག་མཐོང་བ་ལྟར། ཧང་སངས་པའི་རྣམ་འགྱུར་དང་བཅས་
ཁོ་མོར་བལྟས་འདུག
ཁོས་རྩུབ་ཉམས་དང་བཅས་“ཁྱོད་འདིའི་ནང་དུ་ཅི་བྱེད་དུ་ཡོང་བ་ཡིན།” ཞེས་དྲིས།
ཁོ་མོས་ཁ་ནང་གི་ཆུ་མིད་པར་བཏང་ཞིང་། མ་ནེའི་ངོས་ནས་མར་འཛགས་བཞིན་
པའི་ཆུ་ཡིས་ཁོ་མོའི་གྱོན་གོས་བརྟོལ་ནས་ཡོང་བཞིན་པ་ཚོར། ཁོ་མོས་དགོངས་སེལ་ཞུ་
བའི་ངག་གིས་ངས་མ་ཤེས་པ་རེད། ངས་འདི་མང་ཚོགས་ཚོས་སྤྱོད་ཆོག་རྒྱུ་རེད་བསབསམ་
སོང་། ཞེས་བཤད།
མི་རྒན་པ་དེས་སྨིན་པ་བསྡུས་ནས་ཁོ་མོར་བལྟས་རྗེས་སྐྱེས་པ་ཕོ་ཚོའི་རེད།" ཅེས་
བཙན་དྲག་དང་བཅས་བཤད་ཅིང་།དེ་ནས་སྒོ་འགྲམ་དུ་སོང་ནས་“ཕོ།” ཞེས་པའི་ཡི་གེར་
མཛུབ་མོ་བཙུགས་ནས་“འདི་རེད། སྐྱེས་པ་འགྲོ་ས་ཡིན་པ་འདིས་ར་སྤྲོད་བྱས་ཡོད། ཁྱོད་
ཀྱིས་མཐོང་མ་སོང་ངམ།" ཞེས་བཤད།
ཨ་མས་ཁ་སྐྱེངས་པའི་རྣམ་པ་དང་བཅས་མཐོང་མ་སོང་། ངས་དེ་རྩ་བ་ནས་མཐོང་
མ་བྱུང་། ང་རང་འགྲོ་ཆོག་སའི་ཁང་པ་ཡོད་པ་རེད་དམ།” ཞེས་བཤད།
སྐྱེས་པ་དེའི་གདོང་གི་ཁྲོ་ཉམས་ཞི་ནས་ཁྱོད་རང་འབྱོར་མ་ཐག་པ་ཡིན་ནམ ཞེས་
ཅུང་བྱམས་སེམས་དང་བཅས་དྲིས།
ཨ་མས་མདང་དགོང་ནམ་གུང་ལ་འབྱོར་བ་ཡིན ཞེས་བཤད།
དེ་ནས་ཁོས་དེས་ན་ཁྱོད་ད་དུང་ལྷན་ཚོགས་དང་ཐུག་ཡོད་རྒྱུ་མ་རེད།” ཅེས་བཤད།
"ཅི་ཞིག་གི་ལྷན་ཚོགས།"
"ཨོ། སྐྱེས་མའི་ལྷན་ཚོགས།
"མེད། ང་ཐུག་མེད།"
ཁོས་སྤོབས་སེམས་དང་བཅས་“ལྷན་ཚོགས་ཀྱིས་མགྱོགས་པོར་ཁྱོད་རང་འཚོལ་དུ་
ཡོང་ནས། ཁྱོད་ལ་ཡོད་ཚད་བཀོད་སྒྲིག་བྱེད་ཀྱི་རེད། ང་ཚོས་ནང་དུ་འབྱོར་མ་ཐག་པའི་
ཡུལ་མི་ཚོར་ལྟ་སྐྱོང་བྱེད་བཞིན་ཡོད། ཡ། ཁྱོད་བུད་མེད་ཀྱི་གསང་སྤྱོད་དུ་འགྲོ་དགོས་
ན། ཁང་པ་འདིའི་ཕྱོགས་གཞན་པ་དེ་རུ་སོང་དང་། དེ་ཁྱོད་ཚོའི་ཡིན།” ཞེས་བཤད།
ཨ་མས་དོགས་མི་བདེ་བའི་སྒོ་ནས་“ཁྱོད་ཀྱིས་སྐྱེས་མའི་ལྷན་ཚོགས། ཁོ་ཚོ་ངེད་ཚང་
གི་གུར་ནང་དུ་ཡོང་གི་རེད་ཟེར་བ་ཡིན་ནམ ཞེས་བཤད།
ཁོས་མགོ་བོ་ལྡེམ་ལྡེམ་བྱས། ཡོང་གི་རེད། མགྱོགས་པོར་ཡོང་གི་རེད།"
ཁོ་མོས་"ཐུགས་རྗེ་ཆེ།” ཞེས་བཤད་རྗེས། བྲེལ་འཚབ་ཀྱིས་སྒོ་ཁར་བུད་ནས། རྒྱུག་མ་
འདུར་གྱིས་གུར་ནང་དུ་ཕྱིར་ལོག
གུར་ནང་ནས་ཁོ་མོས་“ཨ་ཕ། ཇོན། ཡར་ལོངས། ཨལ། ཁྱོད་ཀྱང་ཡར་ལོངས། སོང་
ནས་གདོང་པ་ཁྲུས་ཤིག"ཅེས་བཤད་པས། གློ་བུར་དུ་འདྲོགས་བསླངས་པའི་གཉིད་མ་སད་
ཀྱི་མིག་ཚོགས་ཀྱིས་ཁོ་མོར་བལྟས། ཁོ་མོས་"ཁྱོད་ཚོ་ཚང་མ། ཚང་མ་ཡར་ལངས་ནས་
གདོང་པ་འཁྲུད་དུ་སོང་། རང་རང་གི་སྐྲ་ཤད་ཅིག ཅེས་ཀུ་ཅོ་བཏོན།
ཨ་ཁུ་ཇོན་གྱི་གདོང་ལ་སྐྱ་མདངས་བབས་ཤིང་ལུས་ལ་ན་ཚའི་ཉམས་ཤར། ཁོའི་མ་
ནེའི་སྟེང་དུ་རྨས་ཤུལ་གྱི་དམར་ཀོར་ཞིག་ཀྱང་བབས་འདུག
ཨ་ཕས་“ཅི་ཞིག་རེད།” ཅེས་དྲིས།
ཨ་མས་སྐད་མགོ་མཐོན་པོས་“ལྷན་ཚོགས་དེ། འདི་གར་ལྷན་ཚོགས་ཤིག བུད་མེད་
ཀྱི་ལྷན་་ཚོགས་ཤིག་ཡོད་ཅིང་། ཁོ་ཚོ་ང་ཚོར་བལྟ་རུ་ཡོང་རྒྱུ་རེད། ང་ཚོ་ཚང་མས་སྡུར་བ་
དིར་དིར་དུ་འཐེན་ནས་གཉིད་ཡོད་པའི་སྐབས་སུ། ཋོམ་ལས་ཀ་འཚོལ་དུ་ཕྱིན་འདུག་ལ།
ལས་ཀ་ཞིག་ཀྱང་རྙེད་འདུག ཡ། ད་ཚང་མ་ཡར་ལོངས།” ཞེས་བཤད།
ཁོ་ཚོ་ཚང་མ་གཉིད་མ་སད་ཀྱིས་རས་གུར་ལས་ཕྱིར་བུད། ཨ་ཁུ་ཇོན་ཅུང་ཁྱར་ཁྱོར་
བྱེད་ལ། ཁོའི་གདོང་པར་ན་ཟུག་གི་ཉམས་དོད།
ཨ་མས་བཀོད་འདོམས་ཀྱི་ང་རོས་ཕར་ཕྱོགས་ཁང་པ་དེའི་ནང་དུ་སོང་ནས་གདོང་
པ་ཁྲུས་ཤིག ང་ཚོས་ཞོགས་ཇ་འཐུང་ནས། བུད་མེད་ལྷན་ཚོགས་སླེབས་དུས་གྲ་སྒྲིག་ཟིན་
པ་བྱེད་དགོས། ཞེས་བཤད་ཅིང་། དེ་མས་ཁོ་མོས་སྒར་ས་རུ་བགོས་སྐལ་དུ་བཞག་པའི་
འབུད་ཤིང་ཕུང་པོ་ལས་འབུད་ཤིང་ཅུང་བླངས་ནས་མེ་བུས་རྗེས། སླ་ང་མེ་སྟེང་དུ་བཞག་
པ་དང་། དེ་ནས་ཁོ་མོས་རང་ཉིད་ལ་ཁེར་ལབ་གྱིས་" མ་རྨོས་ལོ་ཏོག་གི་བག་ལེབ། མ་
རྨོས་ལོ་ཏོག་གི་བག་ལེབ་དང་ལྡུར་ཁུ་བཟོ་དགོས་རྒྱུ་རེད། དེ་གཉིས་ཅུང་མགྱོགས། ངེས་
པར་དུ་མགྱོགས་པོ་བྱེད་དགོས།” ཞེས་བཤད། ཁོ་མོས་རང་ཉིད་ལ་ཁེར་བཤད་བྱེད་པའི་
སྐབས་སུ། རུ་ཐེ་དང་ཝིན་ཧྥིལད་གཉིས་ཀ་མཚར་སྣང་དང་བཅས་དེ་གར་ལངས།
ཞོགས་པའི་དུད་སྤྲིན་དེ་སྒར་ཚོགས་ཀྱི་མཁའ་དབྱིངས་སུ་ལང་ལོང་དུ་འཁྲིགས་
ཤིང་། མི་མང་པོའི་མུག་མུག་གི་སྐད་སྒྲ་དེ་ཕྱོགས་ཡོངས་ནས་ཁྱབ་ཡོང་།
རོ་སི་ཤ་རོན་གྱིས་སྐྲ་ལོ་ཟང་ཟིང་ངང་གཉིད་མ་སད་ཀྱི་མིག་མདངས་དང་བཅས་གུར་
ནས་ཕྱིར་བུད། ཨ་མས་ལག་པས་མ་རྨོས་ཏོག་གི་ཕྱེ་སྐྱ་སྤར་མོས་ཚད་བཞིན་ཁ་ཚུར་འཁོར།
ཁོ་མོས་རང་ཉིད་ཀྱི་བུ་མོའི་ལྟེབས་གཉེར་ཤོར་བའི་གྱོན་གོས་བཙོག་པ་དང་། སྐྲ་ཤད་མ་
བརྒྱབ་པར་སུ་ལུར་འཁྱིལ་བའི་སྐྲ་ལོ་བཅས་ལ་བལྟས་རྗེས་ཁྱོད་སོང་ནས་གདོང་པ་འཁྲུད་
དགོས། ད་ལྟ་ཉིད་ལ་སོང་ནས་གདོང་པ་ཁྲུས་ཤིག ཁྱོད་ལ་གྱོན་གོས་གཙང་མ་གོན་རྒྱུ་ཡོད་
ཨ། ངས་བཀྲུས་ཡོད། མགོའི་སྐྲ་རྣམས་གྲ་དག་ཏུ་ཤད་ཅིག མིག་སྐྱག་དེ་ཚོའང་གཙང་
མར་ཕྱིས་ཤིག ཅེས་ཟེར་བཞིན། ཨ་མར་བྲེལ་འཚུབ་ཆེན་པོ་ལངས།
རོ་སི་ཤ་རོན་གྱིས་སྡུག་ཉམས་དང་བཅས་ངའི་གཟུགས་པོ་བདེ་པོ་མི་འདུགཁོན་ནེ་
ཕྱིར་ཡོང་ན་ཨང་། ཁོན་ནེ་མེད་ན་ངས་ཅི་ཡང་ལས་མི་འདོད།” ཅེས་བཤད།
ཨ་མའི་གཟུགས་པོ་ཁོ་མོར་ཡོངས་སུ་འཁོར། མ་རྨོས་ལོ་ཏོག་གི་ཕྱེ་སེར་པོ་ཁོ་མོའི་
ལག་མགོ་དང་མཁྲིག་མ་རུ་འགོས་འདུག ཁོ་མོས་གཟབ་ནན་གྱི་སྒོ་ནས་"རོ་སི་ཤ་རོན།
ད་རྣམ་རིག་སྒྲིམས་ཤིག ཁྱོད་ཉབ་བེ་ཉོབ་བེས་འདུག་དགོས་ཚད་ཅིག་བསྡད་ཡོད། སྐྱེས་
མའི་ལྷན་ཚོགས་ངེད་ཚང་ལ་ཡོང་རྒྱུ་ཡིན་པས། ཁོ་ཚོ་སླེབས་དུས་བཟའ་མི་ཚང་མ་འདམ་
ནང་ནས་སྐྱེས་ཡོང་བ་ལྟ་བུ་བྱས་ནས་འདུག་མི་རུང་། ཞེས་བཤད།
འོན་ཀྱང་། ངའི་གཟུགས་པོ་བདེ་པོ་མི་འདུག
ཨ་མ་ཁོ་མོའི་མདུན་དུ་ཚུར་ནུར་ནས། ཕྱེ་སྐྱ་འགོས་པའི་ལག་པ་དེ་ཚུར་བསྲིངས་ཏེ་
*མགྱོགས་པོར་སོང་། མཚམས་ལ་ལར། སེམས་ནང་གི་དོན་དག་སེམས་གཏིང་དུ་སྦས་
ནས་འཇོག་རྒྱུ་ལས་ཐབས་ཤེས་མེད།" ཅེས་བཤད།
རོ་སི་ཤ་རོན་གྱིས་ང་སྐྱུག་མེར་ལངས་ཀྱི་འདུག ཅེས་སྡུག་སྨྲེ་བཏོན།
དེས་ན་སྐྱུགས་ཤིག ཁྱོད་སྐྱུག་མེར་ལངས་དང་ལངས། སུ་ཡིན་རུང་སྐྱུག་མེར་ལངས་
ཀྱི་རེད། སྐྱུག་ཚར་རྗེས་གདོང་པ་ཁྲུས་ཤིག ད་དུང་རྐང་པ་བཀྲུས་ནས་ལྷམ་གོན།" ཁོ་མོ་
ལས་ཀའི་སྟེང་དུ་ཕྱིར་འཁོར་ནས་“ད་དུང་སྐྲ་ཡང་སློས་ཤིག” ཅེས་བཤད།
མེ་ཕུང་སྟེང་གི་རྔོད་སླང་དུ་སྣུམ་ཞག་ཚ་པོ་ཚག་ཚག་ཏུ་ཁོལ། ཨ་མས་མ་རྨོས་ལོ་ཏོག་
གི་སྐྱོ་མ་ཁེམ་བུ་གང་རྔོད་སླང་དུ་གཡུགས་པ་ན། སྣུམ་ཞག་ཟུར་དུ་མཆེད་ནས་ཚིར་སྒྲ་
དང་སི་སྒྲ་བསྒྲགས། དེ་ནས་ཨ་མས་ཁོག་ལྡིར་ཞིག་གི་ནང་དུ་གྲོ་ཕྱེ་དང་ཞག་ཚི་བསྲེས་
རྗེས། སྟེང་དུ་ཆུ་བླུགས་ཤིང་ཚྭ་བཏབ་ནས་དཀྲུག་དཀྲུག་བྱས། སྐབས་དེར་ལྕགས་ཀྲིན་ནང་
དུ་བསྐོལ་བའི་འཚིག་ཇ་ཁོལ་གྲབས་བྱེད་ཀྱི་ཡོད་པས། འཚིག་ཇའི་དྲི་མ་ཕྱི་ལ་ཁྱབ་ཡོང་།
ཨ་ཕ་གཙང་སྦྲ་ཁང་ནས་འཁྱམ་འགྲོས་ཀྱིས་ཕྱིར་འབྱོར་བ་ན། ཨ་མས་ཁོ་ལ་སྐྱོན་
འཛུགས་ཀྱི་རྣམ་པས་བལྟས། ཨ་ཕས་"ཋོམ་ལ་ལས་ཀ་ཞིག་རྙེད་སོང་ཟེར་བ་ཡིན་ནམ།”
ཞེས་བཤད།
"རེད་ལགས། སྐུ་ཞབས། ང་ཚོ་མ་སད་གོང་ནས་ཕྱི་ལ་ཕྱིན་འདུག ཡ། ད་སྒམ་དེའི་
ནང་དུ་བལྟས་ནས། རང་ཉིད་ལ་ལས་དོར་དང་ནང་སྟོད་གཙང་མ་རེ་འཚོལ། དེ་ནས།
ཨ་ཕ། ང་ལ་བྲེལ་བ་ཧ་ཅང་ཆེ་བས། ཁྱོད་ཀྱིས་རུ་ཐེ་དང་ཝིན་ཧྥིལད་གཉིས་ཀའི་རྣ་བ་
གཙང་མར་བཀྲུ་རོགས། དེ་གར་ཆུ་དྲོན་པོ་ཡོད། ཁོ་ཚོར་ཁྲུས་ཤིག་རྒྱག་རོགས་བྱེད་ཐུབ་
བམ། ཁོ་ཚོའི་རྣ་འབྱོག་གི་མཐའ་འཁོར་དང་སྐེ་སོགས་ཡག་པོར་བརྡར་ནས། དམར་ཀྲིག་
ཀྲིག་བྱེད་རོགས།
ཨ་ཕས་ཁྱོད་འདི་འདྲའི་སྤྲོ་འུར་ལངས་པ་ཞིག་མཐོང་མྱོང་མེད།” ཅེས་བཤད།
ཨ་མས་སྐད་མགོ་མཐོན་པོས་“ད་ནི་ཁྱིམ་མི་ཚང་མས་གཙང་སྦྲ་བྱས་ནས་ཚུལ་ལྡན་
གྱི་ལམ་ལ་ཡང་བསྐྱར་ཕྱིར་འབུད་རན་པ་རེད། བྱེ་ཐང་བརྒལ་ནས་ཡོང་བའི་སྐབས་
སུ་གཙང་སྦྲ་བྱེད་པའི་གོ་སྐབས་ཤིག་མ་བྱུང་མོད། འོན་ཀྱང་། ད་ལྟ་གཙང་སྦྲ་བྱེད་ཐུབ་
ཁྱོད་ཀྱི་ཚི་དྲེག་ཅན་གྱི་ལས་དོར་དེ་ཕུད་ནས་གུར་ནང་དུ་གཡུགས་ཤོག་དང་། ངས་བཀྲུ་
འཇོག ཅེས་བཤད།
ཨ་ཕ་གུར་ནང་དུ་སོང་ཞིང་། ཡུད་ཙམ་རྗེས་སུ་ཚོན་མདོག་ཡལ་བཞིན་པའི་ལས་དོར་
དང་ནང་སྟོད་སྔོ་སྐྱ་ཞིག་གོན་ནས་ཕྱིར་བུད། དེ་ནས་ཁོས་ཡིད་མུག་ཅིང་ཧད་ནས་ཡོད་
པའི་བྱིས་པ་གཉིས་ཀ་གཙང་སྦྲའི་ཁང་ཚན་ཕྱོགས་སུ་ཁྲིད།
ཨ་མས་ཁོའི་རྗེས་སུ་“རྣ་འབྱོག་གི་རྒྱབ་གཉིས་ཀ་ཡག་པོ་ཞིག་འཁྲུད་བརྡར་བྱོས་ཤོག་
ཨ” ཞེས་སྐད་བརྒྱབ།
ཨ་ཁུ་ཇོན་ཕོ་ཡི་གསང་སྤྱོད་ཀྱི་སྒོ་རུ་བུད་ནས་ཕྱི་ལོགས་སུ་བལྟས། དེ་ནས་ཡང
བསྐྱར་ནང་དུ་ཕྱིར་འཛུལ་ནས། ཟུག་གཟེར་རྒྱག་བཞིན་པའི་མགོ་བོ་ལག་པས་སྐྱོར་
བཞིན། ཆབ་ཟོམ་སྟེང་དུ་ཡུན་རིང་ཞིག་ལ་བསྡད།
ཨ་མས་མ་རྨོས་ལོ་ཏོག་གི་བག་ལེབ་སྨུག་པོ་སླ་ང་གང་ཕྱིར་བཏོན་ནས། ཡང་བསྐྱར་
མ་རྨོས་ལོ་ཏོག་གི་སྐྱོ་མ་ཁེམ་བུ་རེ་རེ་བྱས་ཏེ་སླ་ངའི་ནང་གི་ཞག་ཚིལ་ནང་དུ་འཕངས་
ནས། བག་ལེབ་གཉིས་པ་དེ་སྲེག་བཞིན་པའི་སྐབས་སུ། ཁོ་མོའི་འགྲམ་གྱི་ས་ངོས་སུ་གྲིབ་
གཟུགས་ཤིག་ཕོག ཁོ་མོས་མགོ་བོ་ཕྱིར་འཁོར་ནས་ཕྲག་སྟེང་ནས་ཡར་བལྟས་དུས། གྱོན་
གོས་ཧྲིལ་པོ་དཀར་པོ་ཡིན་པའི་སྐྱེས་པ་གཟུགས་ཆུང་ཞིག་ཁོ་མོའི་རྒྱབ་ཏུ་འགྲེང་ནས་
འདུག ཁོའི་གདོང་པ་སྲབ་ལ་གཉེར་མ་མང་ཞིང་། མིག་ཟུང་ལ་སྤྲོ་སྣང་གིས་ཁེངས་ཡོད།
ཁོའི་གཟུགས་པོ་ནི་ཕུར་བ་ཞིག་འདྲ་བར་སྐམ་ཞིང་རིད་ལ། ཁོའི་དཀར་ཞིང་གཙང་བའི་
གྱོན་གོས་ཀྱི་འཚེམ་སྲུབས་ཚང་མ་ཟད་ནས་འདུག ཁོས་ཨ་མ་ལ་འཛུམ་ཞིག་བསྟན་ནས་
ཞོགས་པ་བདེ་ལེགས ཞེས་བཤད།
ཁོ་མོས་ཁོའི་གྱོན་གོས་དཀར་པོར་བལྟས་ནས། གདོང་པ་དོགས་སྣང་གིས་རེངས་པོར་
གྱུར་ཏེ་ཞོགས་པ་བདེ་ལེགས།" ཞེས་བཤད།
" ཁྱོད་ལྕམ་ཇོ་ཌི་ཡིན་ནམ།
་་ཡིན།"
ཨུན། ངའི་མིང་ལ་ཇིམ་རོ་ལེ་ཟེར་ཞིང་། ང་སྒར་འདིའི་དོ་དམ་པ་ཡིན། ཁྱོད་ཚོར་
མཐུན་རྐྱེན་གང་དགོས་འཛོམས་ཀྱི་ཨེ་ཡོད་བསམ་ནས་བལྟ་རུ་ཡོང་བ་ཡིན། དགོས་རྒྱུ་
མཁོ་རྒྱུ་ཚང་མ་འཛོམས་འདུག་གམ།”
ཨ་མས་ཁོ་ལ་དོགས་པའི་མིག་ཟུང་གིས་ཞིབ་ལྟ་བྱེད་བཞིན་"འཛོམས་འདུག” ཅེས་
བཤད།
རོ་ལེ་ཡིས་“ཁྱོད་ཚོ་མདང་དགོང་འབྱོར་དུས་ང་གཉིད་ཡོད། སྟབས་འགྲིག་ནས་སྒར་
ས་སྟོང་པ་ཞིག་ལྷག་པ་རེད། ཅེས་བཤད། ཁོའི་སྐད་ངག་ནི་དེ་འདྲའི་འཇམ་ཞིང་ལྷོད་པ་
ཞིག་རེད་ཨང་།
ཨ་མས་ཐད་ཀར་“ཡག་པོ་འདུག ཁྱད་པར་དུ་འཁྲུད་གཞོང་དེ་དག” ཅེས་བཤད།
"བུད་མེད་ཚོ་དེ་གར་གྱོན་གོས་འཁྲུད་དུ་ཡོང་བར་སྒུག་དང་། ད་མང་པོ་མི་འགོར།
སྔོན་ཆད་ཐོས་མྱོང་ཙམ་ཡང་མེད་པའི་འུར་ཟིང་། དངོས་གནས་ཆོས་ཚོགས་འཚོག་བཞིན་
པ་ལྟ་བུ་ཡིན། ཁོ་ཚོས་ཁ་སང་ཅི་ཞིག་བྱས་པ་ཤེས་སམ། ལྕམ་ཇོ་ཌི། ཁོ་ཚོས་མཉམ་གཞས་
རུ་ཁག་ཅིག་བཙུགས་ནས། ལག་པས་གྱོན་གོས་འཁྲུད་བཞིན་ངག་ནས་གླུ་དབྱངས་བླངས།
དེ་ནི་དངོས་གནས་རྣ་བ་ཐོགས་ཚད་ཀྱིས་ཉན་འོས་པའི་སྒྲ་དབྱངས་ཤིག་རེད། དངོས་
གནས་ཡིན།"
ད་ལྟ་ཨ་མའི་གདོང་གི་དོགས་སྣང་དེ་ཞི་བཞིན་འདུག "དངོས་གནས་ཡག་པོ་ཡོད་རྒྱུ་
རེད། ཁྱོད་སྒར་འདིའི་དཔོན་པོ་ཡིན་ནམ།”
དོ་དམ་པས་མིན། སྒར་འདིའི་ནང་གི་མི་དམངས་རྣམས་ལ་བརྩོན་པ་ཆེ་བས། ང་རང་
ལས་མེད་དུ་བསྒྱུར་སོང་། གཙང་སྦྲ་དང་སྒྲིག་ཁྲིམས་སོགས་སྒར་འདིའི་ནང་གི་དོན་དག་
ཆེ་མ་ཆུང་གསུམ་ཚང་མ་ཁོ་ཚོས་འགན་དུ་བླངས་ཡོད། ངས་འདི་འདྲའི་མང་ཚོགས་
ཧུར་པོ་ཞིག་མཐོང་མྱོང་མེད། ཁོ་ཚོས་ཆོས་ཁང་ནང་དུ་གྱོན་གོས་འཚེམ་གྱི་ཡོད་ལ། ད་
དུང་བྱིས་པའི་རྩེད་ཆས་ཀྱང་བཟོ་བཞིན་ཡོད། འདི་འདྲའི་མང་ཚོགས་ཤིག་སྔོན་ཆད་
མཐོང་མྱོང་མེད།” ཅེས་བཤད།
རང་ཉིད་ཀྱི་ཚི་དྲེག་ཅན་གྱི་གྱོན་གོས་ལ་གཅིག་བལྟས་ཤིང་། དེ་ནས་ང་ཚོས་
ད་དུང་གཙང་སྦྲ་བྱེད་ཁོམ་མ་བྱུང་། འགྲུལ་བཞུད་ཀྱི་རིང་ལ་གཙང་སྦྲར་དོ་སྣང་བྱེད་མ་
ཐུབ ཅེས་བཤད།
དོ་དམ་པས་དེ་ངས་མི་ཤེས་སམ།” ཞེས་བཤད་ཅིང་། དེ་ནས་ཁོས་མཁའ་རླུང་ཁྲོད་དུ་
དྲི་སྣོམ་བྱས། ‘དྲི་ཞིམ་འཐུལ་བཞིན་པའི་འཚིག་ཇ་འདི་ཁྱོད་ཚང་གི་ཡིན་ནམ།
ཨ་མའི་གདོང་ལ་འཛུམ་ཞིག་ལངས་ནས་“དྲི་མ་ཞིམ་པོ་རེད། མ་རེད་དམ། ནམ་རྒྱུན་
འཚིག་ཇའི་དྲི་མ་འདི་ཕྱི་ལ་འཐུལ་ཡོང་དུས་དངོས་གནས་ཞིམ་པོ་ཡིན།” ཞེས་སྤོབས་
ཉམས་དང་བཅས་བཤད་ཅིང་། དེར་མཐུད་ནས་“ཁྱོད་ཀྱིས་ང་ཚོ་དང་མཉམ་དུ་ཞོགས་
ཟས་ལ་རོལ་ཐུབ་པའི་རེ་བ་ཡོད།” ཅེས་བཤད།
ཁོ་རང་མེ་འགྲམ་དུ་སོང་ནས། སྒྱིད་ཁུག་གི་སྟེང་དུ་ཙོག་པུར་བསྡད། སྐབས་དེར་ཨ་
མའི་སེམས་ནང་གི་དོགས་གཞི་ཚང་མ་ཡོངས་སུ་ཡལ་སོང་། དེ་བས་ཁོ་མོས་ཁྱོད་ང་ཚོའི་
མགྲོན་དུ་ཕེབས་པར་དངོས་གནས་དགའ་བསུ་ཡོད། ང་ཚོར་བཟའ་བཏུང་ཕུན་སུམ་
ཚོགས་པོ་དེ་འདྲ་མེད་མོད། གང་ལྟར་ཁྱོད་རང་ཕེབས་པར་དགའ་བསུ་ཡོད།" ཅེས་བཤད།
སྐྱེས་པ་གཟུགས་ཆུང་དེས་ཁོ་མོར་སྨིན་མ་བསྡུས་ནས་བལྟས་ངས་ཞོགས་ཟས་ཟོས་
ཟིན་པ་ཡིན། འོན་ཀྱང་། འཚིག་ཇ་དེ་དངོས་གནས་ཕོར་གང་འཐུང་ན་འདོད། དྲི་མ་དེ་
འདྲའི་ཞིམ་པ་ལ།
ཡ། ཡ།ལོས་ཡིན།”
ཁྱོད་རང་བྲེལ་བ་ལངས་མི་དགོས།
ཨ་མས་ལྕགས་ཀྲིན་ནང་ནས་འཚིག་ཇ་ཕོར་པ་གང་བླུགས་རྗེས་ང་ཚོར་ཀ་ར་མེད།
གཅིག་བྱས་ན་ཉིན་ཞིག་ལ་ཅུང་ཙམ་ཉོ་དགོས་རྒྱུ་རེད། ཁྱོད་རང་ཇ་ནང་དུ་ཀ་ར་འཕེན་
དགོས་མཁན་ཞིག་ཡིན་ན། འཚིག་ཇ་འདི་དེ་འདྲ་ཞིམ་རྒྱུ་མ་རེད། ཅེས་བཤད།
དོ་དམ་པས་“ཀ་ར་འཕངས་མྱོང་མེད། ཀ་ར་འཕངས་ན་འཚིག་ཇའི་བྲོ་བ་དག་མ་དེ་
ཡལ་འགྲོ། ཞེས་བཤད།
ཨ་མས་ཨུན། ང་ཀ་ར་ཉུང་ཙམ་འཕེན་པར་དགའ་བོ་ཡོད།” ཅེས་བཤད་ཅིང་། དེ་
ནས་ཁོ་མོས་ཁོ་རང་འདི་འདྲའི་དུས་ཚོད་ཐུང་ཐུང་ཞིག་གི་ནང་ནས་ཇི་ལྟར་འདི་འདྲའི་
ཁ་ཐག་ཉེ་པོར་གྱུར་པ་ཡིན་ནམ་སྙམ་ནས། གློ་བུར་དུ་ཁོ་ལ་ཞིབ་མོས་བལྟས། ཁོ་མོས་
ཁོའི་ངོ་གདོང་ནས་ཁོའི་ཀུན་སློང་ཅི་ཡིན་བཙལ་མོད། ཁོའི་ངོ་གདོང་དུ་མཛའ་བཤེས་
མ་གཏོགས་ཅི་ཡོང་མཐོང་རྒྱུ་མེད། དེ་ནས་ཁོ་མོས་ཁོའི་གྱོན་གོས་དཀར་པོའི་སྟེང་གི་ཟད་
ནས་ཡོད་པའི་འཚེམ་སྲུབས་ཁག་མཐོང་བས། ཁོ་མོའི་སེམས་པ་བདེ་ལ་བབས།
ཁོས་འཚིག་ཇ་ལ་ཧུབ་ཅིག་བཏབ། ངས་བལྟས་ན་བུད་མེད་ཚོ་དེ་རིང་ཞོགས་ཀ་ཁྱོད་
ལ་ཐུག་ཏུ་ཡོང་གི་ཡོད་རྒྱུ་རེད།
ཨ་མས་ང་ཚོས་ད་དུང་གཙང་སྦྲ་བྱས་ཟིན་མེད། ང་ཚོས་གཙང་སྦྲ་བྱས་མ་ཟིན་སྔོན་
དུ་ཁོ་ཚོ་མ་ཡོང་ན་བཟང་རྒྱུ་རེད།" ཅེས་བཤད།
དོ་དམ་པས་"འོན་ཀྱང་། ཁོ་ཚོས་གནས་ཚུལ་ཅི་འདྲ་ཡིན་པ་ཧ་གོ་ཡི་རེད། ཁོ་ཚོ་
ཡང་ཁྱོད་ཚོ་བཞིན་དུ་ཡོང་བ་རེད། ཁྱོད་ཚོས་སེམས་ཁྲལ་བྱེད་མི་དགོས། ཁོ་ཚོས་གནས་
ཚུལ་ཅི་ཡིན་ཧྭ་གོ་བའི་རྐྱེན་གྱིས། སྒར་འདིའི་ནང་གི་ལྷན་ཚོགས་ཚང་མ་དེ་འདྲ་ཡག་པོ་
ཆགས་པ་རེད།” ཅེས་བཤད་ཅིང་། ཁོས་འཚིག་ཇ་བཏུང་ཚར་རྗེས་ཡར་ལངས། “ཡ། ད་ང་
འགྲོ་དགོས། ཁྱོད་ཚོར་དེ་མིན་ཅི་ཞིག་དགོས་ན་ཐད་ཀར་ངའི་གཞུང་ལས་ཁང་དུ་ཤོག
ཉིན་གང་པོར་དེ་གར་ཡོད། འཚིག་ཇ་དངོས་གནས་ཞིམ་པོ་འདུག བཀའ་དྲིན་ཆེ།" ཁོས་
ཇ་ཕོར་དེ་སྒམ་སྟེང་གི་ཇ་ཕོར་གཞན་པ་ཚོ་དང་ལྷན་དུ་བཞག་རྗེས། ལག་གཡུག་ཅིག་
བྱས་ཤིང་། དེ་ནས་བསྟར་ལ་བསྒྲིགས་པའི་རས་གུར་གྱི་ཁྲོད་དུ་མར་སོང་། ཁོ་རང་འགྲོ་
ཞོར་དུ་མི་གཞན་པར་ཁ་བརྡ་གླེང་མོལ་བྱེད་པ་ཨ་མས་ཐོས་ཐུབ།
ཨ་མས་མགོ་བོ་མར་ལ་སྒུར་ནས། སེམས་གཏིང་ནས་སླེབས་པའི་ངུ་ཤོར་བའི་ཚོར་བ་
དེའི་མགོ་གནོན་ཐབས་བྱས།
ཨ་ཕས་བྱིས་པ་གཉིས་ཀ་ཁྲིད་ནས་ཕྱིར་སླེབས་ཤིང༌། རྣ་བ་འཁྲུད་སྐབས་ངུས་པའི་མིག་
ཆུ་དེ་ད་དུང་ཡང་ཁོ་ཚོའི་མིག་ཀོང་དུ་འཁྱིལ། ཁོ་གཉིས་ཀ་གཉོམ་ཆུང་ཞིང་གདོང་པར་
འོད་འཁྱུག་ལ། ཝིན་ཧྥིལད་ཀྱི་སྣ་སྟེང་གི་ཉི་མས་ཚིག་པའི་པགས་པ་རིམ་པ་གཅིག་དེད་
ཟིན། ཨ་ཕས་"འདི་གཉིས་ཀྱིས་པགས་པ་གཉིས་བརྩེགས་གྱོན་འདུག ཡག་པོ་འཁྲུད་དུ་
མི་འཇུག་པས། ཅུང་མིན་ན་གཅར་རྡུང་བཏང་བ་ཡིན།” ཞེས་བཤད།
ཨ་མས་ཁོ་ཚོ་ལ་བསྟོད་བསྔགས་བྱས་ནས་“ཁོ་ཚོ་ད་ལྟ་ག་འདྲའི་མཛེས་པོ་འདུག ཡ།
རང་རང་སོ་སོར་བག་ལེབ་དང་ལྡིར་ཁུ་བླངས་ནས་ཟོ། ང་ཚོས་རས་གུར་ནང་གི་ཅ་ལག་
རྣམས་ཕར་འཇོག་ཚུར་འཇོག་བྱས་ནས། ཚང་མ་གྲ་དག་བཟོ་དགོས།” ཞེས་བཤད།
ཨ་ཕས་བྱིས་པ་གཉིས་ཀའི་སྡེར་མ་རུ་ཟ་མ་བླུགས་རྗེས། རང་ཉིད་ཀྱི་སྡེར་མ་རུའང་
གང་བླུགས། "ཋོམ་ལ་ལས་ཀ་གང་ཞིག་ནས་རྙེད་པ་ཡིན་ནམ།
མ་ཤེས།”
" ཨུན། ཁོ་ལ་རྙེད་ན་ང་ཚོར་ཡང་རྙེད་རྒྱུ་རེད།"
ཨལ་འཚབ་འཚུབ་དང་བཅས་གུར་ནང་དུ་ཕྱིར་སླེབས་ནས་ག་འདྲའི་ཆ་རྐྱེན་ཡག་
པོ་ཞིག ཅེས་བཤད་ཅིང་། དེ་ནས་རང་ཉིད་ལ་འཚིག་ཇ་ཕོར་པ་གང་བླུགས། "མི་ཞིག་
གིས་ཅི་ཞིག་བཟོ་བཞིན་པ་ཤེས་སམ། ཁོས་འཁོར་སྒམ་ཁང་པ་ཞིག་བཟོ་བཞིན་འདུག
ཕར་ཕྱོགས་རས་གུར་གྱི་རྒྱབ་ཕྱོགས་དེ་ག་རང་དུ་བཟོ་བཞིན་འདུག འཁོར་སྒམ་ཁང་པའི་
ནང་དུ་ཉལ་ཁྲི་དང་ཐབ་ཀ་སོགས་མཁོ་ཆས་ཚང་མ་འདུག དེ་ལྟར་ཁོ་འདྲུད་འཁོར་གྱི་
སྟེང་ནས་འདུག་རྒྱུ་རེད། དེ་ཁོའི་འཚོ་བ་སྐྱེལ་སྟངས་རེད། གང་དུ་འདུག་བསམ་ན་དེ་རུ་
ཞག་སྡོད་བྱེད་ཆོག
ཨ་མས་ང་ཡིན་ན། ཁང་ཆུང་ཞིག་གི་ནང་དུ་འདུག་འདོད་ཆེ། ང་ཚོར་ག་དུས་ཆ་
རྐྱེན་ཡོད་ན་དེ་དུས་ཁང་ཆུང་ཞིག་ཡོད་དགོས། ཞེས་བཤད།
ཨ་ཕས་“ཨལ། ང་ཚོས་ཞོགས་ཟས་ཟོས་ཚར་རྗེས། ཁྱོད་དང་ང་དང་ཨ་ཁུ་ཇོན་བཅས་
ཀྱིས་དོས་འཁོར་བསྐོར་ནས་ལས་ཀ་འཚོལ་དུ་འགྲོ། ཞེས་བཤད།
ཨལ་གྱིས་“ཡ་ཡ། གལ་སྲིད་རླངས་འཁོར་ཞིག་གསོའི་ལས་ཀ་རེ་ཡོད་རྒྱུ་ན། ངས་
དངོས་གནས་དེ་ལས་འདོད། དེ་ནི་དངོས་གནས་ངས་ལས་འདོད་པའི་ལས་ཀ་དེ་ཡིན། དེ་
ནས་ཧྥོརད་རྟགས་ཅན་གྱི་འཁོར་རྙིང་གོང་བདེ་ཞིག་ཉོས་ནས། དེའི་ཚོན་རྩི་སེར་པོར་
བརྗེས་རྗེས། ཡར་མར་ལ་འཁྱམ་འཁྱམ་གྱིས་བསྐོར་ནས། ལམ་ཐོག་ཏུ་བུ་མོ་མཛེས་མ་རེ་
མཐོང་ཚེ་མིག་བཙུམས་སྐྱིད་པོ་རེ་རྒྱག་དགོས། མཛེས་མ་ཡིད་སེམས་འཕྲོག་བྱེད་དེ་
འདྲ་ཡོད་ན། ཞེས་བཤད།
ཨ་ཕས་ཁྲོ་ཉམས་དང་བཅས་སྔོན་ལ་ལས་ཀ་ཞིག་བཙལ་རྗེས། དེ་ནས་བུད་མེད་ཀྱི་
རྐུབ་ལ་རྒྱུགས།" ཞེས་བཤད།
ཨ་ཁུ་ཇོན་ཆབ་ཁང་གི་ནང་ནས་ཕྱིར་བུད་ནས། དལ་མོས་ཚུར་ཡོང་། ཨ་མས་ཁོ་ལ་
སྨིན་མ་བསྡུས་ཏེ་བལྟས།
ཁོ་མོས་“ཁྱོད་ཀྱིས་གདོང་པ་བཀྲུས་མི་འདུག་ཨ།” ཞེས་ཅི་ཞིག་བཤད་རྩིས་བྱས་མོད།
དེ་ནས་ཁོའི་གདོང་མདོག་ངན་ཞིང་ལུས་སྟོབས་ཞན་ལ། སེམས་པ་ཡང་སྡུག་ཡོད་པའི་
རྣམ་པ་མཐོང་བས། ཁོ་མོས་ཁྱོད་རང་གུར་ནང་དུ་སོང་ནས་ཅུང་ཉོལ། ཁྱོད་ཀྱི་གཟུགས་
པོ་བདེ་ཡི་མི་འདུག་ཨ། ཞེས་བཤད།
ཁོས་མགོ་བོ་གཡུག་གཡུག་བྱེད་བཞིན་"མིན། ངས་སྡིག་པ་བསགས་ཡོད་པས། རྣམ་
སྨིན་དེ་ངེས་པར་དུ་མྱོང་དགོས།” ཞེས་བཤད་ཅིང་། དེ་ནས་ཁོ་སྐྱོ་སྣང་དང་བཅས་ཙོག་
འདུག་བྱས་ནས། རང་ཉིད་ལ་འཚིག་ཇ་ཕོར་པ་གང་བླུགས།
ཨ་མས་བག་ལེབ་མཐའ་མ་དེ་ཡང་སླ་ང་ལས་བླངས་རྗེས། ཅི་མི་སྙམ་པའི་རྣམ་པས་
སྒར་གྱི་དོ་དམ་པ་འུ་ཚང་དུ་ཡོང་ནས། མར་བསྡད་དེ་འཚིག་ཇ་ཕོར་པ་གང་བཏུང་སོང་།”
ཞེས་བཤད།
ཨ་ཕས་དལ་མོས་ཡར་བལྟས། རེད་དམ། ད་ལྟ་ནས་བཟུང་ཅི་ཞིག་དགོས་ཟེར་མགོ་
བརྩམས་འདུག་གམ།
ཨ་མས་སྐད་ངག་འཇམ་པོས་“རང་དགར་དུས་ཚོད་གཏོང་དུ་ཡོང་བ་རེད། མར་བསྡད་
ནས་འཚིག་ཇ་བཏུང་སོང་། ཁོས་ནམ་རྒྱུན་འཚིག་ཇ་ཞིམ་པོ་འཐུང་རྒྱུ་རག་གི་མི་འདུག་
ཟེར་ལ། ང་ཚོའི་འཚིག་ཇའི་དྲི་མ་ཧ་ཅང་ཞིམ་ཟེར།” ཞེས་བཤད།
ཨ་ཕས་ཁོ་ཅི་བྱེད་དུ་ཡོང་བ་རེད།” ཅེས་ཡང་བསྐྱར་ནན་འདྲི་བྱས།
,,"ཅི་ཡང་དགོས་མི་ཟེར། ང་ཚོར་ལྟ་རྟོག་བྱེད་དུ་ཡོང་བ་རེད།
ཨ་ཕས་ང་དེར་ཡིད་མི་ཆེས། ཁོ་ཕལ་ཆེར་སྣ་སྙེར་སྙེར་གྱིས་སྐྱོན་ཆ་རེ་སྣོམ་རྒྱུ་རེ་ཨེ་
རྙེད་ལྟ་རུ་ཡོང་བ་ཡིན་རྒྱུ་རེད།” ཅེས་བཤད།
ཨ་མས་ངར་སྐད་དང་བཅས་དེ་འདྲ་མ་རེད། མིའི་སྐྱོན་ཆ་འཚོལ་རྒྱུ་ཨེ་རྙེད་ལྟ་མཁན་
ཡིན་མིན་ངས་མིག་གིས་བལྟས་པ་ཙམ་གྱིས་དབྱེ་བ་འབྱེད་ཐུབ། ཅེས་བཤད།
ཨ་ཕས་ཇ་ཕོར་ལས་འཚིག་ཇའི་ཇ་སྙིགས་རྣམས་ས་ངོས་སུ་བཤོས།
ཨ་མས་ཁྱོད་ཀྱི་བྱེད་སྟངས་དེ་བསྒྱུར་དགོས། འདི་ནི་གཙང་སྦྲ་ཡོད་སའི་ས་ཆ་རེད།
ཅེས་བཤད།
ཨ་ཕས་ལྟོས་དང་། ད་ཁོ་མོས་གཙང་སྦྲ་བྱེད་རྒྱུ་མང་དྲགས་ནས། མི་བཙོག་པ་ཞིག་
ནང་དུ་ཡོང་འཇུག་ས་མ་རེད།" ཅེས་ཕྲག་དོག་གི་ངག་གིས་དེ་ལྟར་བཤད་ཅིང་། དེ་ནས་
‘མགྱོགས་པོ་བྱོས། ཨལ། ང་ཚོ་ལས་ཀ་འཚོལ་དུ་འགྲོ།” ཞེས་བཤད།
ཨལ་གྱིས་ལག་པས་ཁ་མཐའ་ཕྱིས་ནས་ང་གྲ་སྒྲིག་ཡིན།” ཞེས་བཤད།
ཨ་ཕ་ཨ་ཁུ་ཇོན་ལ་ཁ་འཁོར་ཁྱོད་ཡོང་རྒྱུ་ཡིན་ནམ།”
·ཨུན། ང་འགྲོ་རྒྱུ་ཡིན།
ཁྱོད་ཀྱི་གདོང་མདངས་དེ་འདྲ་བཟང་རྒྱུ་མི་འདུག་ཨ།”
"ངའི་གཟུགས་པོ་དེ་འདྲ་བདེ་རྒྱུ་མི་འདུག་མོད། འོན་ཀྱང་། ང་འགྲོ་རྒྱུ་ཡིན།”
ཨལ་དོས་འཁོར་དུ་བསྡད་ནས་རླངས་སྣུམ་སྣོན་དགོས ཞེས་བཤད་ཅིང་། དེ་ནས་
ཁོས་མེ་ཁ་གསོས། ཨ་ཕ་དང་ཨ་ཁུ་གཉིས་ཀ་ཁོའི་འགྲམ་དུ་བུད་རྗེས། དོས་འཁོར་དེ་སྲང་
ལམ་བརྒྱུད་ནས་མར་ཕྱིན།
ཨ་མས་ཁོ་ཚོའི་རྗེས་སུ་བལྟས་ནས་ཡུད་ཙམ་ལ་བསྡད་ཅིང་། དེ་ནས་ཁོ་མོས་ཆུ་ཟེའུ་
ཞིག་འཁྱེར་ནས། གཙང་སྦྲའི་ཁང་ཚན་གྱི་ཕྱི་ལོགས་སུ་ཡོད་པའི་གོས་འཁྲུད་གཞོང་བ་
ཡོད་ས་དེར་སོང་། ཁོ་མོས་ཆུ་དྲོན་པོ་ཟེའུ་གང་འཁྱེར་ནས་ཚུར་གུར་སྒོ་རུ་ཕྱིར་སླེབས། ཁོ་
མོས་སྡེར་མ་འཁྲུད་བཞིན་པའི་སྐབས་སུ་རོ་སི་ཤ་རོན་ཚུར་ཕྱིར་སླེབས།
ཨ་མས་¨ངས་ཁྱོད་ཀྱི་ཟ་མ་སྡེར་མ་ཞིག་གི་ནང་དུ་བཞག་ཡོད། ཅེས་བཤད་རྗེས། ཁོ་
མོས་རང་ཉིད་ཀྱི་བུ་མོར་ཞིབ་མོས་བལྟས། བུ་མོའི་སྐྲ་ནང་ནས་ཆུ་ཐིགས་འཛར་གྱི་འདུག་
ལ། སྐྲ་ལོ་ཤད་ནས་འདུག ད་ལྟ་ཁོ་མོའི་ལུས་པོར་འཇམ་འོད་འཕྲོ་ལ་དམར་མདངས་
ཆགས། ཁོ་མོས་ལུས་ལ་སྟེང་དུ་མེ་ཏོག་དཀར་པོ་ཆུང་ཆུང་གི་རི་མོ་ཡོད་པའི་ལྭ་བ་སྔོན་
པོ་དེ་གྱོན་འདུག་ལ། རྐང་པར་ཁོ་མོ་གཉེན་སྒྲིག་སྐབས་སུ་གོན་པའི་ཀོ་ལྷམ་ཕྱི་རྟིང་
མཐོན་པོ་ཅན་དེ་གོན་འདུག ཨ་མས་དེ་ལྟར་ཅེར་ཡོད་པའི་རྐྱེན་གྱིས། བུ་མོ་ཅུང་ངོ་ཚ་
ནས་གདོང་པ་དམར་པོར་གྱུར། ཨ་མས་ཁྱོད་ཀྱིས་ཁྲུས་ཤིག་བརྒྱབ་འདུག་ཨ།”ཞེས་བཤད།
རོ་སི་ཤ་རོན་གྱིས་སྐད་ཆ་བཤད་དུས་ངག་འཛེར། ང་ནང་དུ་ཡོད་སྐབས་སྐྱེས་མ་ཞིག་
ནང་དུ་ཡོང་ནས་ཁྲུས་བརྒྱབ་སོང་། དེ་ཇི་ལྟར་བྱེད་དགོས་ཤེས་སམ། ཁང་མིག་ཆུང་ཆུང་
དེའི་ནང་དུ་འཛུལ་ནས། ཆུ་སྒོའི་ལག་འཇུ་དེ་གཅུས་པ་ན། ཆུ་མགོ་ཐོག་ཏུ་འབབ་ཡོང་
གི་འདུག་ལ། ཆུ་དྲོ་གྲང་གང་དགོས་རང་བསམ་གྱིས་འདེམས་ཆོག དེ་བས་ངས་དེ་ལྟར་
བཀྲུས་པ་ཡིན།
ཨ་མས་སྐད་ཤུགས་ཆེན་པོས་¨ང་རང་ཉིད་ཀྱང་སོང་ནས་བཀྲུ་རྒྱུ་ཡིན། ལག་གི་ལས་
ཀ་འདི་ཚར་མ་ཐག་ཏུ་ཁྲུས་རྒྱག་རྒྱུ་ཡིན། ཁྱོད་ཀྱིས་ང་ལ་དེ་བེད་སྤྱོད་གཏོང་སྟངས་སྟོན་
དགོས ཞེས་བཤད།
བུ་མོས་"ངས་ཉིན་རྒྱུན་དུ་ཁྲུས་རྒྱག་རྒྱུ་ཡིན། ད་སྔོན་སྐྱེས་མ་དེས། ཁོ་མོས་ང་མཐོང་
ཞིང་ང་རངརང་སྦྲུམ་མ་ཡིན་པ་མཐོང་རྗེས། ཁོ་མོས་ཅི་ཟེར་བ་ཤེས་སམ། ཁོ་མོས་ཟེར་ན་སྐྱེ་
གཡོག་མ་མ་གཟའ་འཁོར་རེ་རེར་ཡོང་གི་ཡོད་ལ། ང་ཉིན་རྒྱུན་དུ་མ་མ་དེ་ལ་ཐུག་ན། ཁོ་
མོས་གང་དང་གང་འདྲ་བྱས་ན་ཕྲུ་གུ་བདེ་ཐང་ཡོང་བའི་སྐོར་ལ་ལམ་སྟོན་བྱེད་ཀྱི་རེད་
ཟེར་ལ། དེ་བཞིན་འདིར་ཡོད་ཀྱི་སྐྱེས་མ་ཚང་མས་དེ་ལྟར་བྱེད་བཞིན་ཡོད་ཟེར། དེ་བཞིན་
ངས་ཀྱང་དེ་ལྟར་བྱེད་ཆོག་ཟེར།” ཞེས་བཤད་ཅིང་། ཚིག་འབྲུ་རྣམས་ཁོ་མོའི་ངག་ལས་
ལྦུ་བ་མཆེད་མཆེད་བྱེད། ‘དེ་ནས་ཁོ་མོས་ཅི་བཤད་ཤེས་སམ། གཟའ་འཁོར་སྔོན་མར་ཕྲུ་
གུ་ཞིག་བཙས་པས། གཞིས་སྒར་ཧྲིལ་པོས་སྤྲོ་སྐྱིད་བཏང་བ་རེད་ཟེར་ལ། ད་དུང་ཁོ་ཚོས་
གྱོན་གོས་དང་། དེ་མིན་ཕྲུ་གུ་ལ་མཁོ་བའི་ཅ་ལག་སྣ་ཚོགས་བྱིན་པ་རེད་ཟེར་ཞིང་། ཐ་
ན་གཅིག་གིས་ལྕང་ལྕུག་གིས་བཟོས་པའི་ཕྲུ་གུའི་ཉལ་འཁོར་ཞིག་ཀྱང་སྤྲད་འདུག་ཟེར།
ཉལ་འཁོར་དེ་གསར་པ་མིན་ཡང་། ཁོ་ཚོས་དེ་ལ་ཚོན་རྩི་གསར་དུ་བརྒྱབ་པས། གསར་
པ་དང་ཁྱད་པར་མི་འདུག་ཟེར། དེ་ནས་ད་དུང་ཁོ་ཚོས་ཕྲུ་གུར་མིང་བཏགས་ནས། སྒོང་
བག་ཀྱང་གྲ་སྒྲིག་བྱས་ཡོད་ཟེར། ཨོ་དཀོན་མཆོག་བདག་ཉིད་ཅན་པོ།” ཁོ་མོས་དབུགས་
ཧལ་ཧལ་དུ་ལེན་བཞིན་མགོ་བོ་བྲང་དུ་དུད།
ཨ་མས་དཀོན་མཆོག་ངོ་སོ་བསྟོད། ང་ཚོ་ནི་རང་ཉིད་ཀྱི་མང་ཚོགས་ཁྲོད་དུ་ཕྱིར་
སླེབས་པ་རེད། ངས་ངེས་པར་དུ་ཁྲུས་ཤིག་རྒྱག་རྒྱུ་ཡིན།” ཞེས་བཤད།
བུ་མོས་ཨ་ལ་ལ། དེ་ཧ་ཅང་སྐྱིད་པོ་རེད།" ཅེས་བཤད།
ཨ་མས་ཀྲིན་སྡེར་རྣམས་ཕྱིས་རྗེས་ཕྱིར་རྩིག་བཞིན་ང་ཚོ་ནི་ཇོ་ཌི་ཚང་གི་ཁྱིམ་རྒྱུད་
ཡིན་ལ། ང་ཚོས་སུ་གཅིག་གི་མདུན་ལ་ཡང་མགོ་བོ་སྒུར་མྱོང་མེད། ཨ་མེས་ཀྱི་ཨ་མེས་
གསར་བརྗེའི་དམག་འཁྲུག་ཁྲོད་དུ་ཞུགས་མྱོང་། ང་ཚོ་བུ་ལོན་གྱི་ནང་དུ་མ་ཚུད་གོང་དུ།
ང་ཚོ་ནི་ཞིང་པ་ཚད་ལྡན་ཡིན། དེ་ནས་ཁོ་ཚོ་སླེབས་པ་རེད། ཁོ་ཚོས་ང་ཚོའི་བླ་སྲོག་ལ་
རྨ་ཁ་གཏོད་སོང་། ཁོ་ཚོ་སླེབས་ཐེངས་རེ་རེར། ང་དང་བཟའ་མི་ཡོངས་ལ་ལྕག་ཚན་གྱིས་
འབྲབ་བཞིན་པ་ལྟ་བུའི་ཚོར་བ་སྐྱེས། དེ་ནས་རི་བོ་ནེ་ཌལ་སིའི་འདབས་ཀྱི་ཉེན་རྟོག་
དེ་དང་འཕྲད་པ་རེད། ཁོས་དངོས་གནས་ང་རང་གཞན་ཞིག་ཏུ་བསྒྱུར་སོང་ལ། རང་ཉིད་
རིགས་དམན་ལྟ་བུ་ཞིག་ཡིན་པའི་ཚོར་བ་བྱིན་ནས། རང་ཉིད་རང་ཉིད་ལ་ཞེན་པ་ལོག་ཏུ་
བཅུག་སོང་། ད་ལྟ་ནི་དེ་ལྟ་བུའི་ཚོར་བ་སྐྱུར་མོ་དེ་ཡལ་ཟིན། འདི་གར་ཡོད་པའི་ཡུལ་མི་
ནི་ང་ཚོ་རང་ཉིད་ཀྱི་ཡུལ་མི་རེད། ད་དུང་དོ་དམ་པ་དེ། ཁོ་རང་ཡོང་ནས་མཉམ་དུ་ཐང་
ལ་བསྡད་ནས་འཚིག་ཇ་བཏུང་སོང་ལ། ཁོས་ཁ་ཡར་གྲག་མར་གྲག་ཚང་མར། ·ལྕམ་ཇོ་
ཌི། ལྕམ་ཇོ་ཌི།' ཞེས་འབོད་ལ། ད་དུང་། 'ཁྱོད་ཚོ་ག་འདྲ་འདུག ལྕམ་ཇོ་ཌི།' ཞེས་ཟེར།”
ཞེས་བཤད་ཅིང་། དེ་ནས་ཁོ་མོས་བཤད་མཚམས་བཞག་ནས་དབུགས་རིང་ཞིག་བླངས།
"དེས་ང་རང་ཡང་བསྐྱར་མི་རུ་གྱུར་ཡོད་པའི་ཚོར་བ་ཞིག་བྱིན། ཁོ་མོས་སྡེར་མ་ཆེས་
མཐའ་མ་དེ་ཡང་ཡར་བརྩིགས་རྗེས། རས་གུར་གྱི་ནང་དུ་སོང་ནས། གོས་སྒམ་གྱི་ནང་ནས་
རང་ཉིད་ལ་ལྷམ་དང་གྱོན་གོས་གཙང་མ་བསྔོགས།དེ་ནས་ཁོ་མོས་ཤོག་ལེབ་ཅིག་གི་་ནང་
དུ་བཏུམ་ཡོད་པའི་རང་ཉིད་ཀྱི་རྣ་རྒྱན་དེ་རྙེད། ཁོ་མོ་རོ་སི་ཤ་རོན་གྱི་སྔུན་ནས་འགྲོ་ཞོར་
དུ་གལ་སྲིད་བུད་མེད་དེ་ཚོ་ཡོང་བ་ཡིན་ན། ང་མགྱོགས་པོར་སླེབས་ཡོང་ལབ་རོགས།”
ཞེས་བཤད་རྗེས། ཁོ་མོ་གཙང་སྦྲའི་ཁང་ཟུར་ཞིག་ནས་ཡལ་བར་གྱུར།
རོ་སི་ཤ་རོན་སྒམ་ཞིག་གི་སྟེང་དུ་ལྗིད་ཏིག་ཏིག་གིས་བསྡད་རྗེས། རང་ཉིད་ཀྱི་གཉེན་
སྒྲིག་ལྷམ་ལ་བལྟས། དེ་ནི་སྟེང་དུ་སྣོལ་མདུད་སྟབས་བདེ་ཞིག་ཡོད་པའི་ཀོ་ལྷམ་ནག་པོ་
ཞིག་རེད། ཁོ་མོས་རྐང་མཛུབ་རྣམས་ལག་མཛུབ་ཀྱིས་ཕྱིས་ཤིང་། ལག་མཛུབ་རྣམས་སྨད་
གོས་ཀྱི་ནང་ཤའི་ངོས་སུ་ཕྱིས། ཁོ་མོ་མར་སྒུར་སྒུར་བྱེད་པའི་སྐབས་སུ། ཉིན་བཞིན་ཇེ་ཆེར་
འགྲོ་བའི་ལྟོ་བའི་སྟེང་དུ་ལྗིད་ཤུགས་འཁེལ། ཁོ་མོ་ཡར་ཕྱིར་དྲང་མོར་བསྡད་རྗེས། ལག་
སོར་གྱིས་རང་ཉིད་ཀྱི་ལྟོ་བར་དལ་མོས་མྱོང་རེག་བྱས། ཁོ་མོས་དེ་ལྟར་རེག་བཞིན་པའི་
སྐབས་སུ། ཁོ་མོའི་གདོང་པར་འཛུམ་ཆུང་ཞིག་གྲོལ།
ལམ་ཕྲན་ཐོག་ཏུ། གཟུགས་གཞི་སྦོམ་ཞིང་ཐུང་བའི་བུད་མེད་ཅིག་གིས་གྱོན་གོས་
བཙོག་པ་ཀུ་ཤུའི་སྒམ་གང་ལག་ཏུ་འཁྱེར་ནས། གོས་འཁྲུད་གཞོང་བའི་ཕྱོགས་སུ་འགྲོ་
བཞིན་འདུག ཁོ་མོའི་གདོང་པ་ཉི་མས་ཚིག་ནས་སྨུག་པོར་གྱུར་འདུག་ལ། མིག་ཟུང་
ནག་ལ་མིག་མདངས་ཟབ། ཁོ་མོས་ཁྲ་ཤུར་ཅན་གྱི་ལྭ་བའི་སྟེང་དུ་སྲིང་བལ་ཁུག་མ་ལས་
བཟོས་པའི་པང་ཁེབས་ཆེན་པོ་ཞིག་གྱོན་འདུག་ལ། རྐང་པར་ཕོ་སྐྱེས་ཀྱི་ལྷམ་ཞིག་གྱོན་
འདུག ཁོ་མོས་རོ་སི་ཤ་རོན་གྱིས་རང་ཉིད་ཀྱི་ལྟོ་བར་རེག་བཞིན་པ་མཐོང་ཞིང་། ཁོ་མོའི་
གདོང་གི་འཛུམ་མདངས་ཀྱང་མཐོང་།
ཁོ་མོས་“ཡ།” ཞེས་སྐད་བརྒྱབ་ཅིང་། དགའ་སྤྲོའི་དགོད་སྒྲ་དང་བཅས་ཁྱོད་ཀྱིས་
བལྟས་ན་ཅི་ཞིག་ཡིན་རྒྱུ་རེད།" ཞེས་བཤད།
རོ་སི་ཤ་རོན་ངོ་ཚ་ནས་ཐང་ལ་བལྟས་ཤིང་། དེ་ནས་ཡར་ཕྱིར་བལྟས་པ་ན། བུད་མེད་
དེའི་ནག་འོད་ཀྲིག་ཀྲིག་གི་མིག་ཟུང་ཆུང་ཆུང་དེས་ཁོ་མོར་བལྟས་ནས་འདུག་པས་ངས་
ཀྱང་མི་ཤེས ཞེས་མུག་མུག་གིས་བཤད།
བུད་མེད་དེས་ཀུ་ཤུའི་སྒམ་དེ་ཁྲོག་སྒྲ་དང་བཅས་ཐང་ལ་བཞག་ནས་"ཁོག་ན་སྲོག་
ལྡན་ཤ་འབུར་ཞིག་ཡོད་རྒྱུ་རེད།” ཅེས་ཟེར་བཞིན། ཁོ་མོ་ནི་བྱ་མོ་ཞིག་དང་འདྲ་བར་ཀག་
ཀག་གིས་བགད་ཅིང་། དེ་ནས་ཁྱོད་ཀྱིས་ཅི་ཞིག་ཡིན་ན་འདོད།”ཞེས་ནན་འདྲི་བྱས།
ངས་མི་ཤེས། ཕལ་ཆེར། བུ་ཞིག་ཡིན་ན། རེད། བུ་ཞིག་ཡིན་ན་འདོད།"
‘ཁྱོད་ཚོ་འབྱོར་མ་ཐག་པ་ཡིན་རྒྱུ་རེད། ཨེ་རེད
མདང་དགོང་། ནམ་གུང་ལ་འབྱོར་སོང་།
"འདུག་རྒྱུ་ཡིན་ནམ།"
ངས་མི་ཤེས། གལ་སྲིད་ང་ཚོར་ལས་ཀ་རྙེད་ན་ཕལ་ཆེར་འདུག་རྒྱུ་རེད།
བུད་མེད་དེའི་གདོང་པར་གྲིབ་ནག་ཅིག་འཐིབས་སོང་ཞིང་། ཁོ་མོའི་ཆུང་ལ་ནག་
པའི་མིག་ཟུང་ལ་ཁྲོ་ཉམས་ཤིག་བབས། གལ་སྲིད་ཁྱོད་ཚོར་ལས་ཀ་རྙེད་ན་འདུག་རྒྱུ་
རེད། རེད་ཡ། འདི་ནི་ང་ཚོ་ཚང་མས་གཟུངས་སྔགས་བཞིན་འདོན་བཞིན་པའི་ཚིག་
དེ་རེད་ཡ
"ངའི་གཅེན་པོ་ལ་ད་ནངས་ནས་བཟུང་ལས་ཀ་ཞིག་རྙེད་ཡོད།
རེད་དམ། གཅིག་བྱས་ན་ཁྱོད་ཚོར་རླུང་རྟ་བརྒྱུགས་པ་ཡིན་རྒྱུ་རེད། འོན་ཀྱང་། རླུང་
རྟ་ལ་གཟབ་གཟབ་བྱོས་ཨ། དེར་ཡིད་ཆེས་དེ་འདྲ་བྱེད་རྒྱུ་མེད། ཁོ་མོ་ཐག་ཉེ་སར་བཅར་
ནས་“ཁྱོད་ཚོར་རླུང་རྟ་ཐེངས་གཅིག་ལ་རྒྱུག་སྲིད་མོད། འོན་ཀྱང་། ཐེངས་མང་པོར་རྒྱུག་
གི་མ་རེད། ཁྱོད་བུ་མོ་ཡ་རབས་ཤིག་བྱོས་ཨ།" ཞེས་གཏུམ་དྲག་དང་བཅས་བཤད་ཅིང་། དེ་
ནས་ཁོ་མོས་ཁྱོད་བུ་མོ་ཡ་རབས་ཤིག་བྱོས་ཨ། གལ་སྲིད་ཁྱོད་ཀྱིས་སྡིག་པ་ཞིག་བསགས་
ན། གྲོད་ཁོག་ནང་གི་ཕྲུ་གུ་དེར་སེམས་ཆུང་བྱེད་དགོས་རེད་ཨ། ཞེས་བཤད། ཁོ་མོ་རོ་སི་
ཤ་རོན་གྱི་མདུན་དུ་ཙོག་འདུག་བྱས་ནས་”སྒར་འདིའི་ནང་དུ་འཆལ་སྤྱོད་འགའ་རེ་དར་
བཞིན་འདུག” ཅེས་རྔམ་གནག་པོས་"གཟའ་སྤེན་པའི་དགོང་མོ་རྟག་པར་ཁོ་ཚོས་ཞབས་
བྲོའི་དགོང་ཚོགས་འཚོག་བཞིན་ཡོད་ལ། ཁོ་ཚོས་འཁྲབ་པ་ནི་སྒོར་བྲོ་གཅིག་པུ་མ་ཡིན་
པར། ཕན་ཚུན་ལ་འཐམ་འཁྱུད་བྱས་ནས་འཁྲབ་རྒྱུ་དེ་འདྲ་རེད། དེ་ངས་དངོས་སུ་མཐོང་
མྱོང་ཞེས་བཤད།
རོ་སི་ཤ་རོན་གྱིས་ཉེན་ཟོན་གྱི་སྒོ་ནས་“ང་ཡང་ཞབས་བྲོ་འཁྲབ་རྒྱུར་དགའ། སྒོར་
གཞས་ཞབས་བྲོ ཞེས་བཤད་ཅིང་། དེ་ནས་ཡ་རབས་ཚུལ་མཐུན་གྱི་རྣམ་པས་"རིགས་
གཞན་པ་དེ་འཁྲབ་མྱོང་མེད།” ཅེས་བཤད།
གདོང་མདངས་སྨུག་པའི་བུད་མེད་དེས་ཡིད་མུག་པའི་རྣམ་པས་མགོ་བོ་གཡུག་གཡུག་
བྱས་"རེད་ཡ། མི་འགའ་རེས་དེ་འཁྲབ་ཀྱི་འདུག་ཨ། ལྟོས་དང་།དཀོན་མཆོག་གིས་དེ་དག་
ལ་དགོངས་ཡངས་གནང་གི་མ་རེད། དགོངས་ཡང་གནང་གི་རེད་མ་བསམ་ཨ།
བུ་མོ་འདིས་སྐད་འཇམ་པོས་“ཨུན། ངས་དེ་འདྲ་བསམ་གྱི་མེད།" ཅེས་བཤད།
བུད་མེད་དེས་རང་ཉིད་ཀྱི་གཉེར་མ་བབས་པའི་ལག་པ་སྨུག་པོ་དེ་རོ་སི་ཤ་རོན་གྱི་པུས་
མོའི་སྟེང་དུ་བཞག་པས། རོ་སི་ཤ་རོན་གྱི་ལུས་ལ་ཚ་ཤུར་ཞིག་བརྒྱུགས། ངས་ཁྱོད་ལ་ད་
ལྟ་ཉེན་བརྡ་གཏོང་གི་ཡོད། དེང་སང་། སྟོན་པ་ཡེ་ཤུ་ལ་སྙིང་ཁུང་རུས་པའི་གཏིང་ནས་དད་
པ་བྱེད་མཁན་ཉུང་ཉུང་རེད། གཟའ་སྤེན་པའི་དགོང་མོ་རྟག་པར། རོལ་དབྱངས་རུ་ཁག་
གིས་རོལ་ཆས་དཀྲོལ་མགོ་རྩོམ་དུས་ནས་བཟུང་། ལེན་དགོས་རྒྱུའི་བསྟོད་སྨོན་མགུར་
གཞས་མི་ལེན་པར། ལེན་མི་དགོས་རྒྱུའི་སྨྱོ་གཞས་ཤ་སྟག་ལེན་གྱི་ཡོད། རེད་ཡ། ཁོ་ཚོས་
ལེན་པ་དེ་ཚོ་སྨྱོ་གཞས་རེད། དེ་ངས་དངོས་སུ་མཐོང་མྱོང་། ང་རང་དངོས་སུ་དེ་དག་གི་ཉེ་
སར་བཅར་མྱོང་མེད་ལ། རང་གི་ཁྱིམ་མི་ཚོའང་དེ་གར་འགྲོ་རུ་འཇུག་གི་མེད། ཁོ་ཚོས་
ཕན་ཚུན་འཐམ་འཁྱུད་བྱས་ནས། ངས་ཁྱོད་ལ་བཤད་ཡ།" ཁོ་མོས་གལ་ཆེན་རང་བཞིན་
གསལ་སྟོན་བྱེད་ཆེད་དུ། ཡུད་ཙམ་ལ་བཤད་མཚམས་བཞག་ཅིང་། དེ་ནས་སྐད་འཛེར་
པོས་"དེས་མི་ཚད། ད་དུང་ཁོ་ཚོས་ཟློས་གར་འཁྲབ་ཀྱི་ཡོད། ཅེས་ཤུབ་པུར་སྨྲས་ཤིང་། དེ་
ནས་ཁོ་མོ་ཅུང་ཕྱི་ནུར་བྱས་ཏེ། མགོ་བོ་ལྟག་ལ་དགྱེ་ནས། རོ་སི་ཤ་རོན་གྱིས་འཆལ་སྤྱོད་
འདི་འདྲའི་ཐད་ལ་རྣམ་འགྱུར་ཅི་སྟོན་བལྟས།
བུ་མོ་འདིས་ཧང་སངས་པའི་རྣམ་པས་“ཆེད་ལས་འཁྲབ་སྟོན་པ་ཡོད་པ་རེད་དམ།
ཞེས་བཤད།
བུད་མེད་དེས་སྐད་ཤུགས་ཆེན་པོས་"མ་རེད། དེ་མ་རེད། མ་གཞི་ནས་གླེན་པ་ཡིན་
པའི་ཆེད་ལས་འཁྲབ་སྟོན་པ་དེ་ཚོ་མ་རེད། ང་ཚོ་རང་ཉིད་ཀྱི་ཡུལ་མི་ཚོ་རེད། ང་ཚོ་རང་
ཉིད་ཀྱི་མི་དམངས་རེད། ལེགས་ཉེས་ཅི་ཡང་འབྱེད་མི་ཤེས་པའི་བྱིས་པ་དེ་ཚོ་ཡང་ནང་
དུ་ཞུགས་ནས། ཁོ་ཚོ་རང་ཉིད་དང་འབྲེལ་བ་ཅི་ཡང་མེད་པའི་མི་སྣ་ཞིག་ཡིན་ཁུལ་བྱེད།
ང་ཉེ་སར་བཅར་མྱོང་མེད་མོད། འོན་ཀྱང་། ཁོ་ཚོས་ཅི་ཞིག་བྱེད་བཞིན་པ་ངས་གཞན་
པའི་ངག་ནས་ཐོས་ཐུབ། སྒར་འདིའི་ནང་དུ་བདུད་རིགས་ཚོ་འགྱིང་ཉམས་ཀྱིས་འགྲོ་
བཞིན་འདུག་ཨ།” ཞེས་བཤད།
རོ་སི་ཤ་རོན་གྱིས་ཁ་གདངས་ཤིང་མིག་ཅེར་ནས་ཉན་བཞིན་ཆུང་དུས་སློབ་གྲྭའི་ནང་
ནས། ཡེ་ཤུའི་མཛད་རྣམ་སྐོར་གྱི་བྱིས་པའི་ཟློས་གར་འཁྲབ་མྱོང་། ཡེ་ཤུའི་འཁྲུངས་སྐར་
སྐབས་རེད།” ཅེས་བཤད།
"ཨུན། མཛད་རྣམ་ཟློས་གར་བཟང་དང་ངན་ངས་བཤད་ཀྱི་མེད། མཛད་རྣམ་ཟློས་གར་
ཡག་པོ་རེད་འདོད་མཁན་གྱི་ཡ་རབས་ཀྱི་ཡུལ་མིའང་ཡོད་པ་རེད། ཨུན། དེ་འགྲིག་མེད་ཅེས་
ཐད་ཀར་དགག་པ་རྒྱག་གི་མེད། འོན་ཀྱང་། འདི་གར་འཁྲབ་བཞིན་པ་ནི་མཛད་རྣམ་ཟློས་
གར་མ་རེད། འདིར་འཁྲབ་བཞིན་པ་ནི་འཁྲུལ་སྣང་དང་བདུད་ཀྱི་ཆོ་འཕྲུལ་རེད། ཁོ་ཚོས་
འགྱིང་ཉམས་དང་བཅས་རུ་བསྒྲིགས་ནས་གཏམ་བཤད་བྱས་ཏེ། རང་ཉིད་མིན་པ་ཞིག་ཡིན་
མདོག་སྟོན་གྱི་ཡོད། ད་དུང་ཕན་ཚུན་འཐམ་འཁྱུད་ཀྱིས་ཞབས་བྲོ་འཁྲབ་ཀྱི་ཡོད།
རོ་སི་ཤ་རོན་གྱིས་སྔམ་པ་ཞིག་འཐེན།
གདོང་པ་སྨུག་པའི་བུད་མེད་དེས་མུ་མཐུད་དུ་ངན་རྗེས་སུ་འབྲངས་མཁན་ཉུང་ཉུང་
ཡང་མ་རེད། ད་དུང་ཁོ་ཚོའི་གྲངས་འབོར་ཇེ་མང་དུ་འགྲོ་བཞིན་པའི་རྐྱེན་གྱིས། ཡང་དག་
པའི་ཡེ་ཤུའི་རྗེས་འཇུག་པ་ནི་སོར་བཅུའི་གྲངས་ཀྱིས་ཟིན་ཙམ་མ་གཏོགས་མི་འདུག ཁྱོད་
ཀྱིས་སྡིག་ཅན་དེ་ཚོས་དཀོན་མཆོག་ལ་མགོ་སྐོར་གཏོང་ཐུབ་ཀྱི་རེད་མ་བསམ། མགོ་སྐོར་
གཏོང་ཐུབ་ཐབས་མེད། དཀོན་མཆོག་གིས་ཁོ་ཚོའི་སྡིག་པ་རྣམས་རེ་རེ་བཞིན་ཐོ་འགོད་
བྱེད་ཀྱི་ཡོད་ལ། ཁོ་ཚོའི་སྡིག་པ་རྣམས་ཐིག་ཤར་རེ་རེ་བཞིན་བསྣན་ནས་ཡོང་གི་ཡོད།
དཀོན་མཆོག་གིས་ཁོ་ཚོར་སོ་ལྟ་བྱས་ཡོད་ལ། ངས་ཀྱང་ཁོ་ཚོར་སོ་ལྟ་བྱས་ཡོད། དཀོན་
མཆོག་གིས་ཁོ་ཚོའི་ནང་ནས་མི་གཉིས་ལ་བཀའ་ཆད་ཕབ་སོང་ཨ།” ཞེས་བཤད།
རོ་སི་ཤ་རོན་གྱིས་དབུགས་ཧལ་ཧལ་དུ་བླངས་"དངོས་གནས་རེད་དམ།”
གདོང་པ་སྨུག་པའི་བུད་མེད་དེའི་སྐད་གདངས་དྲག་ཤུགས་ཀྱིས་ཇེ་མཐོར་གྱུར་“དེ་
ངས་དངོས་སུ་མཐོང་ཡོད། བུ་མོ་ཞིག་ལ་ཁྱོད་དང་འདྲ་བར་མངལ་ཆགས་ཡོད། དེ་ནས་ཁོ་
མོས་ཟློས་གར་འཁྲབ་པ་རེད་ལ། འཐམ་འཁྱུད་ཞབས་བྲོ་ཡང་བརྩེས་པ་རེད། དེ་ནས་... །
ཁོ་མོའི་སྐད་ངག་ལ་གྲང་འདར་དང་དམོད་གཏོང་ལྟ་བུའི་གདངས་བབས། དེ་ནས་ཁོ་
མོའི་གཟུགས་པོ་ཇེ་སྐམ་ནས་ཇེ་སྐམ་དུ་གྱུར་ནས། མཐའ་མར་ཁོ་མོས་མངལ་ཤོར་ནས་
ཕྲུ་གུ་ཤི་བ་རེད།
"ཨོ་དཀོན་མཆོག་མཁྱེན།" བུ་མོ་འདིའི་གདོང་པ་སྐྱ་ལམ་ལམ་དུ་གྱུར།
"ཕྲུ་གུ་ཤི་བོའི་ལུས་ཡོངས་ཁྲག་ཙར་ཙར་རེད། དེ་ནས་བཟུང་ཁོ་མོར་སྐད་ཆ་བཤད་
པའི་མི་ཞིག་གང་ན་ཡོད། དེ་བས་ཁོ་མོ་ས་གཞན་ཞིག་ཏུ་བྲོས་སོང་བ་རེད། སྡིག་ཅན་ལ་
ཐུག་ན་སྡིག་པ་འགོས་པ་རང་བཞིན་རེད། དེར་འགྲོགས་འདྲིས་བྱེད་རུང་གི་མ་རེད། ད་
དུང་བུ་མོ་གཞན་པ་ཞིག་ལའང་དོན་དག་དེ་ག་རང་བྱུང་བ་རེད། བུ་མོ་དེ་སྐམ་རིད་དུ་
འགྱུར་བཞིན་ཡོད། དེ་ནས་ཅི་ཞིག་བྱུང་བ་ཤེས་སམ། ཉིན་ཞིག་ལ་ཁོ་མོ་ཡང་བྲོས་པ་རེད།
ཉིན་གཉིས་ཀྱི་རྗེས་སུ་ཁོ་མོ་ཕྱིར་འབྱོར་སོང་ལ། ཁོ་མོས་ཟེར་ན་ཕྱིར་འཚམས་འདྲི་བྱེད་དུ་
ཡོང་བ་ཡིན་ཟེར། འོན་ཀྱང་། སྐབས་དེར་ཁོ་མོའི་ཁོག་གི་ཕྲུ་གུ་མི་འདུག ངས་དེའི་ཐད་
ཅི་ཞིག་བསམ་པ་ཤེས་སམ། ངས་བལྟས་ན། གཞུང་སྒར་དོ་དམ་པ་དེས་ཁོ་མོ་གཞན་དུ་
ཁྲིད་ནས་ཁོག་གི་ཕྲུ་གུ་གཡུགས་པ་ཡིན་རྒྱུ་རེད། ཁོ་དགེ་སྡིག་ལ་ཡིད་ཆེས་མེད། དེ་ཁོས་
ང་ལ་དངོས་སུ་བཤད་བྱུང་། ཁོས་སྡིག་པ་དངོས་ནི་བཀྲེས་ལྟོགས་དང་འཁྱག་སྡུག་མྱོང་བ་
དེ་རེད་ཟེར། ངས་ཁྱོད་ལ་དྲང་མོར་བཤད་པ་ཡིན། ཁོས་གནས་ཚུལ་འདི་དག་དང་དཀོན་
མཆོག་བར་ན་འབྲེལ་བ་མེད་ཟེར། དེ་ཁོས་ང་ལ་དངོས་སུ་བཤད་བྱུང་། ཁོས་བུ་མོ་འདི་
དག་སྐམ་རིད་དུ་གྱུར་པ་ནི་འཚོ་བཅུད་ཀྱིས་མ་འདང་བས་རེད་ཟེར། གང་ལྟར་ངས་ཁོ་
ཁ་གྲག་རྒྱུ་མེད་པ་བཟོས་ཡོད།” དེ་ནས་ཁོ་མོ་ཡར་ལངས་ནས་ཕྱི་ནུར་ཞིག་བྱས་ཤིང་། ཁོ་
མོའི་མིག་ཟུང་ལ་གཏུམ་ཉམས་བབས། ཁོ་མོས་སྲ་ཐག་ཐག་གི་གོང་མཛུབ་དེ་རོ་སི་ཤ་རོན་
གྱི་གདོང་པར་བཙུགས། "དེ་ནས་ངས། ་ཕྱིར་སོང་། ཞེས་བཤད་པ་ཡིན་ལ། 'སྒར་འདིའི་
ནང་དུ་བདུད་འདྲེས་སྒོ་ཉུལ་བྱེད་བཞིན་པ་ངས་ཤེས་ཡོད། ངས་བདུད་དེ་སུ་ཡིན་ཤེས་
ཡོད། ད་ལྟ་རང་གནས་སུ་ཕྱིར་སོང་། བདུད་རྒྱལ་ཁྱོད་ཕྱིར་སོང་།' ཞེས་འཇིགས་སྐུལ་
བྱས་པས། དཀོན་མཆོག་ཡེ་ཤུའི་མཐུ་ཡིས། ཁོ་དངོས་གནས་ཕྱིར་བྲོས་སོང་། ཁོས་འདར་
སིག་སིག་དང་གཉོམ་ཆུང་ཆུང་གིས། 'སྐུ་མཁྱེན། སྒར་ནང་གི་མང་ཚོགས་ཀྱི་སེམས་པ་
མ་དཀྲུགས་རོགས།' ཞེས་ཞུ་བ་བྱས་པས། ངས་ཁོ་ལ། 'སེམས་པ་མ་དཀྲུགས་ཨེ། འོ་ན་
ཁོ་ཚོའི་རྣམ་ཤེས་ཅི་བྱེད། ཤི་ཟིན་པའི་ཕྲུ་གུ་དེ་ཚོ་དང་། ཟློས་གར་གྱི་དབང་གིས་སྡིག་པ་
བསགས་པའི་སྡིག་ཅན་དེ་ཚོ་ཅི་བྱེད།' ཅེས་བཤད་པ་ན། ཁོས་མིག་གིས་ཕར་ལ་བལྟས་
ནས། ཁྲེལ་འཛུམ་སྙིང་ལ་གཟན་པ་ཞིག་བྱས་རྗེས་ཕར་ཕྱིན་སོང་ལ། ཁོས་རང་ཉིད་དགེ་
སྡིག་འབྱེད་པའི་དཔང་པོ་ངོ་མ་ཞིག་ལ་འཕྲད་ཡོད་པ་ཧ་གོ་སོང་། དེ་ནས་ངས་'ངས་སྟོན་
པ་ཡེ་ཤུའི་ཚབ་བྱས་ནས། སྒར་འདིར་ལྟ་རྟོག་བྱས་ནས་བསྡད་ཡོད་པས། ཁྱོད་དང་སྡིག་
ཅན་དེ་ཚོར་ཐར་ས་མེད།' ཅེས་བཤད་ཡོད། དེ་ནས་ཁོ་མོས་གྱོན་གོས་བཙོག་པའི་སྒམ་དེ་
ཡར་བཀྱགས་ཁྱོད་ཀྱིས་ཀྱང་དོགས་ཟོན་བྱོས་ཨ། ངས་ཁྱོད་ལ་ཉེན་བརྡ་བཏང་ཡོད། ཁྱོད་
ཀྱིས་རང་ཉིད་ཀྱི་གྲོད་ཁོག་ནང་གི་ཕྲུ་གུ་དེའི་ཆེད་དུ་དོགས་ཟོན་བྱས་ནས། རང་ཉིད་ལ་
སྡིག་པ་མི་འགོས་པ་བྱོས།" དེ་ནས་ཁོ་མོས་གོམ་ཁ་ལྗིད་ཏིག་ཏིག་གིས་བླངས་ནས་ཕར་
ཕྱིན་སོང་ལ། ཁོ་མོའི་མིག་ཟུང་ལས་མཛངས་སྤྱོད་ཀྱི་རྣམ་པ་ཞིག་ཕྱིར་མངོན།
རོ་སི་ཤ་རོན་གྱིས་ཁོ་མོའི་རྗེས་སུ་ཡུད་ཙམ་ལ་བལྟས་ཤིང་། དེ་ནས་མགོ་བོ་དཔུང་ཁུག་
ཏུ་མར་སྒུར་ནས། སྦར་མོས་གདོང་པ་བཀབ་ནས་ངུ་ཤུམ་བྱས། སྐབས་དེར་ཁོ་མོའི་འགྲམ་
ནས་སྐད་སྒྲ་ཆུང་ཆུང་ཞིག་གྲག་ཡོང་། ཁོ་མོས་ངོ་ཚ་དང་བཅས་མགོ་བོ་ཡར་བཀྱགས་
ནས་བལྟས་དུས། དེ་ནི་གཟུགས་གཞི་ཆུང་ལ་གྱོན་གོས་དཀར་པོ་གྱོན་པའི་གཞུང་སྒར་དོ་
དམ་པ་དེ་རེད། དོ་དམ་པས་“སེམས་ཁྲལ་མ་བྱེད། ཁྱོད་ཀྱིས་སེམས་ཁྲལ་མ་བྱེད་ཨ།" ཞེས་
བཤད།
ཁོ་མོའི་མིག་ཟུང་མཆི་མ་དང་བཅས་རྡེབ་རྡེབ་བྱེད་བཞིན་ངས་ཀྱང་འཁྲབ་པ་ཡིན
ཞེས་ཁོ་མོས་ངུ་ཤུམ་དང་བཅས་"ངས་ཀྱང་འཐམ་འཁྱུད་ཞབས་བྲོ་འཁྲབ་པ་ཡིན། འོན་
ཀྱང་། ངས་ཁོ་མོར་བཤད་མེད། ང་དང་ཁོན་ནེ་གཉིས་ཀས་ས་ལི་སོ་གྲོང་རྡལ་དུ་འཁྲབ་
པ་ཡིན།" ཞེས་བཤད།
དོ་དམ་པས་དེར་སེམས་ཁྲལ་བྱེད་མི་དགོས།" ཞེས་བཤད།
"ཁོ་མོས་ཟེར་ན་ངས་མངལ་ཤོར་རྒྱུ་རེད་ཟེར།”
"ཁོ་མོས་དེ་ལྟར་བཤད་སྲིད་པ་ངས་ཤེས། ངས་ཁོ་མོ་མིག་གིས་འཚོས་ནས་ཡོད། ཁོ་
མོ་བུད་མེད་སེམས་བཟང་ཞིག་ཡིན་མོད། འོན་ཀྱང་། ཁོ་མོས་ཚང་མའི་སེམས་པ་དཀྲུག་
གི་འདུག
རོ་སི་ཤ་རོན་གྱིས་སྣབས་ཆུ་ནང་དུ་ཕྱིར་བརྔུབས། “ཁོ་མོས་བུ་མོ་གཉིས་ཀྱིས་སྒར་འདི་
ག་རང་ནས་ཕྲུ་གུ་ཤོར་བའི་སྐོར་ཤེས་འདུག
དོ་དམ་པ་དེ་ཁོ་མོའི་མདུན་དུ་ཙོག་པུར་བསྡད་ནས་“ལྟོས་དང་། ངའི་སྐད་ཆར་ཉོན་
ཨ། བུ་མོ་དེ་གཉིས་ཀ་ངས་ཀྱང་ཤེས། ཁོ་ཚོ་གཅིག་ནས་ལྟོགས་དྲགས་ཤིང་གཉིས་ནས་ཐང་
ཆད་དྲགས་པ་དང་། ད་དུང་དེའི་སྟེང་དུ་ངལ་རྩོལ་བྱས་དྲགས་པས་རེད། དེས་མི་ཚད་ད་
དུང་ཁོ་ཚོ་རླངས་འཁོར་དུ་བསྡད་ནས་ལམ་ངོས་མི་སྙོམས་ས་མང་པོར་སོང་བ་རེད། དེའི་
རྐྱེན་གྱིས་ཁོ་ཚོ་ལ་ན་ཟུག་ཕོག་པ་རེད། དེ་ཁོ་ཚོའི་སྐྱོན་མ་རེད།” ཅེས་བཤད།
·འོན་ཀྱང་། ཁོ་མོས་ཟེར་ན་...།”
སེམས་ཁྲལ་མ་བྱེད། བུད་མེད་དེ་རྙོག་དྲ་བཟོ་རྒྱུར་དགའ་བོ་ཡོད།"
འོན་ཀྱང་། ཁོ་མོས་ཁྱོད་བདུད་རེད་ཟེར།”
“ཁོ་མོས་དེ་ཟེར་བ་ངས་ཤེས། དེ་ནི་ངས་ཁོ་མོར་གཞན་སེམས་དཀྲུག་ཏུ་མི་འཇུག་པའི་
རྐྱེན་གྱིས་ཡིན ཁོས་ཁོ་མོའི་ཕྲག་པར་ཡང་མོས་རྡེབ་ཙམ་བྱས། ཁྱོད་ཀྱིས་སེམས་ཁྲལ་
མ་བྱེད་ཨ། ཁོ་མོས་ཀྱང་གནས་ལུགས་མི་ཤེས་པས་ཡིན།” དེ་ནས་ཁོ་རང་མགྱོགས་ཙམ་
གྱིས་ཕར་ཕྱིན་སོང་།
རོ་སི་ཤ་རོན་གྱིས་ཁོའི་རྗེས་སུ་བལྟས་ནས་བསྡད་ཅིང་། ཁོས་གོམ་པ་སྤོ་སྐབས་ཕྲག་པ་
གཡོ་ཙམ་གཡོ་ཙམ་བྱེད། ཁོ་མོས་ཁོའི་ཐག་རིང་གི་གཟུགས་དབྱིབས་ཆུང་ཆུང་ལ་བལྟས་
ནས་ཡོད་པའི་སྐབས་སུ། ཨ་མ་ཕྱིར་སླེབས། ཁོ་མོའི་ལུས་པོ་གཙང་ཞིང་དམར་མདངས་
ཆགས་ལ། སྐྲ་ལོ་རློན་པ་དེ་ཤད་ནས་མདུད་པ་བརྒྱབ་འདུག ཁོ་མོས་སྟེང་དུ་རི་མོ་ཡོད་
པའི་ལྭ་བ་དེ་གྱོན་འདུག་ལ། རྐང་པར་ལྷམ་བུ་རྙིང་ཞིང་གས་ཁ་ཅན་དེ་གོན་ཞིང་། རྣ་རྒྱན་
ཆ་དེ་རྣ་བ་གཡས་གཡོན་ནས་མར་དཔྱངས་འདུག
ཁོ་མོས་“ངས་ཁྲུས་བརྒྱབ་པ་ཡིན། དེ་གར་ལངས་ནས་བསྡད་དེ། ཆུ་དྲོད་འཇམ་དེ་ལུས་
སྟེང་ནས་མར་བཞུར་དུ་བཅུག་པ་ཡིན། དེ་གར་སྐྱེས་མ་གཅིག་འདུག་ལ། ཁོ་མོས་ཟེར་ན།
རང་ཉིད་ལ་འདོད་པ་ཡོད་ན། ཉིན་རེ་བཞིན་དུ་ཁྲུས་རྒྱག་ཆོག་ཟེར། ཨོ། སྐྱེས་མའི་ལྷན་
ཚོགས་སླེབས་སོང་ངམ།" ཞེས་བཤད།
བུ་མོས་"ཨ། ཨུན།" ཞེས་བཤད།
"ཁྱོད་ཀྱིས་སྒར་ས་གཙང་སྦྲ་ཙམ་ཡང་མི་བྱེད་པར། དེ་གར་རང་དགར་བསྡད་པ་ཡིན་
ནམ།' ཨ་མས་སྐད་ཆ་བཤད་ཞོར་དུ་ཀྲིན་སྡེར་རྣམས་ལྷན་གཅིག་ཏུ་བསྡུས་ནས་ང་ཚོས་
ཁྱིམ་འདི་ཅུང་གྲ་དག་བྱེད་དགོས། ཡ། ཤོག་དང་བུ་མོ། རྩྭ་ཁུག་དེ་ཕར་འཁྱེར་ལ། ཐང་ལ་
གད་དར་རྒྱོབས།" ཞེས་བཤད་རྗེས། ཅ་ལག་རྣམས་ཡར་བསྒྲུགས། ཁོ་མོས་སླ་ང་རྣམས་
སྒམ་ལ་བཅུག་ནས། སྒམ་དེ་གུར་ནང་དུ་འཁྱེར་བཞིན་ཉལ་གདན་དེ་ཚོ་གྲ་དག་བྱོས།
ཞེས་བཀའ་བཀོད་བཏང་ཞིང་། དེ་ནས་ཁོ་མོས་“ ཆུ་དེ་ལུས་སྟེང་ནས་རྒྱུག་པའི་ཚོར་བ་དེ་
འདྲ་སྐྱིད་པོ་སྔོན་ཆད་བྱུང་མྱོང་མེད།" ཅེས་བཤད།
རོ་སི་ཤ་རོན་གྱིས་སྣང་བ་ཆེན་པོ་མི་གཏོང་བར་ཐད་ཀར་བཀའ་བཀོད་དང་དུ་ལེན་
ཐབས་བྱས། ཁྱོད་ཀྱིས་བལྟས་ན། ཁོན་ནེ་དེ་རིང་ཕྱིར་ཡོང་རྒྱུ་རེད་དམ།
"གཅིག་བྱས་ན་ཡོང་སྲིད། གཅིག་བྱས་ན་ཡོང་རྒྱུ་མ་རེད། བཤད་མི་ཤེས།”
ཁྱོད་ཀྱིས་བལྟས་ན་ཁོས་ཡོང་ལམ་ཤེས་རྒྱུ་རེད་དམ།”
"དེ་ལོས་ཤེས།
“ཁོ་ཚོས་སྒར་དེ་མེ་སྲེག་གཏོང་སྐབས། ཁོ་རང་ཡང་བསད་ཡོད་རྒྱུ་རེད་མི་འདོད་དམ།”
ཨ་མས་གདེང་ཚོད་དང་བཅས་ཁོ་འཆི་ཡི་མ་རེད། ཁོ་ག་དུས་འགྲོ་འདོད་ན་དེ་དུས་
འགྲོ་ཐུབ། ཁོ་ནི་རི་བོང་ལྟར་བང་རྩལ་མྱུར་ལ། ཝ་མོ་ལྟར་རྣམ་རིག་དྭངས། ཞེས་བཤད།
"ངས་ཁོ་རང་འདིར་ཇི་འདྲའི་ཡོང་ན་འདོད་པ་ལ།
“ཁོ་ཡོང་རན་དུས་ཡོང་གི་རེད།”
“ཨ་མ་...།
“ངས་ཁྱོད་ཀྱིས་ལས་ཀ་རེ་ལས་ན་འདོད།"
ཨུན། ཁྱོད་ཀྱིས་བལྟས་ན། ཞབས་བྲོ་དང་ཟློས་གར་འཁྲབ་ན་སྡིག་པ་བསགས་ནས།
མངལ་ཤོར་དུ་འཇུག་གི་རེད་དམ།”
ཨ་མས་ལས་མཚམས་བཞག་ནས། ལག་པ་དཔྱི་མགོ་རུ་ཁེན། ད་ཁྱོད་ཀྱིས་ཅི་ཞིག་
བཤད་བཞིན་ཡོད། ཁྱོད་ཀྱིས་ཟློས་གར་ཞིག་འཁྲབ་མྱོང་མེད་ཨ།
"ཨུན། སྒར་འདིའི་ནང་གི་མི་འགའ་རེས་ཟློས་གར་འཁྲབ་འདུག་ལ། དེའི་རྐྱེན་གྱིས།
བུ་མོ་ཞིག་གི་མངལ་ཤོར་ནས་ཕྲུ་གུ་ཤི་བ་རེད་ཟེར། ཕྲུ་གུའི་རོ་དེ། དངོས་གནས་བཀའ་
ཆད་ཕོག་པ་ལྟར་ཁྲག་དམར་ཙར་ཙར་རེད་ཟེར།”
ཨ་མས་ཁོ་མོ་ལ་ཅེར་ནས་བསྡད། “སུས་ཁྱོད་ལ་དེ་ལྟར་ཟེར།”
‘འདིར་སླེབས་པའི་སྐྱེས་མ་ཞིག་གིས་དེ་ལྟར་ཟེར། དེ་ནས། གྱོན་གོས་དཀར་པོ་གྱོན་
པའི་མི་གཟུགས་ཐུང་ཞིག་ཡོང་ནས། དོན་དངོས་ནི་དེ་འདྲ་ཞིག་མ་རེད་ཟེར།
ཨ་མས་སྨིན་མ་བསྡུས་ནས་'རོ་སི་ཤ་རོན། ནམ་རྒྱུན་རང་སྡུག་རང་གིས་ཉོ་རྒྱུ་རེ་ཨེ་
རྙེད་བལྟས་ནས་མ་སྡོད། རང་སེམས་རང་གིས་དཀྲུག་ནས་རང་ཉིད་ལ་ངུ་ཁ་བསླངས།
ཁྱོད་ལ་ཅི་ཞིག་བྱུང་བ་ངས་དངོས་གནས་མི་ཤེས། ང་ཚོའི་ཁྱིམ་རྒྱུད་ཀྱི་མི་ཡིས་དེ་ལྟར་
བྱས་མྱོང་མེད། ང་ཚོའི་མི་རྒྱུད་ཀྱི་མགོ་ཐོག་ཏུ་ཅི་ཞིག་ཡོང་རུང་། དེ་ལ་གདོང་ལེན་བྱེད་
པ་ལས་མིག་ཆུ་གཏན་ནས་མི་གཏོང་། ངས་བལྟས་ན་ཁོན་ནེ་འདྲ་པོ་དེས་ཁྱོད་ཀྱི་ཀླད་པའི་
ནང་དུ་འདི་འདྲ་ཞིག་བླུགས་པ་ཡིན་ས་རེད། ཁོ་ནི་ནམ་རྒྱུན་ཁ་སྟོང་ནང་ནས་ཚིག་
སྟོང་བཤད་ནས་འདུག་མཁན་ཞིག་རེད།" ཅེས་བཤད་ཅིང་། དེ་ནས་ཁོ་མོས་ནན་ཏན་ངང་
ནས་“རོ་སི་ཤ་རོན། ཁྱོད་རང་མི་གཅིག་རེད། ང་ཚོའི་ཁྱིམ་དུ་ཁྱོད་མ་ཡིན་པའི་ད་དུང་མི་
མང་པོ་ཡོད་པ་རེད། ཁྱོད་ཀྱིས་རང་ས་ནས་རང་ཚུགས་ཟིན་པ་བྱོས། མི་འགའ་རེས་མི་ཚེ་
གང་པོར་སྡིག་པ་བསགས་ནས། དཀོན་མཆོག་གི་མདུན་དུ་སླེབས་པའི་བར་དུ་རང་ཉིད་
སྡིག་ཅན་ཡིན་པ་མི་ཤེས་མཁན་དེ་འདྲ་ཡང་ཡོད་པ་རེད།” ཅེས་བཤད།
འོན་ཀྱང་། ཨ་མ་... །
"ད་བཤད་མི་དགོས། ཁ་ཚུམས་ལ་ལས་ཀ་ལས་ཤིག དཀོན་མཆོག་ཐད་ལ་སེམས་ཁུར་
བྱེད་པའི་ཚོད་ཀྱིས་ཁྱོད་ད་རུང་དེ་འདྲའི་ལོ་ལོན་མ་རེད་ལ། དེ་འདྲའི་ཉེས་ཅན་ཡང་མ་
རེད། ད་ཁྱོད་ཀྱིས་རང་སེམས་རང་གིས་དཀྲུག་མཚམས་མ་བཞག་ན། ངས་ཁྱོད་ལ་
འགྲམ་ལྕག་ཅིག་མ་སྤྲད་ན།” ཁོ་མོས་གོ་ཐལ་རྣམས་ཕྱགས་ཏེ་ཐབ་ཁུང་དུ་དེད་ཅིང་། དེ་
ནས་ཐབ་ཁུང་འགྲམ་གྱི་རྡོ་བ་དེ་དག་ཀྱང་ཕྱིས། སྐབས་དེར་ཁོ་མོས་སྐྱེས་མའི་ལྷན་ཚོགས་
སྲང་ལམ་བརྒྱུད་ནས་ཚུར་ཡོང་བཞིན་པ་མཐོང་བས་ད་ལས་ཀ་ལས་ཤིག སྐྱེས་མ་ཚོ་ཡོང་
བཞིན་འདུག ལས་ཀ་ལས་དང་། དེ་ནས་ངས་སྤོབས་པ་སྐྱེད་ཆོག” ཅེས་བཤད། ཁོ་མོས་
ཡང་བསྐྱར་ཕར་ཕྱོགས་སུ་མ་བལྟས་མོད། འོན་ཀྱང་། ཁོ་མོས་སྐྱེས་མ་ཚོ་ཚུར་ཡོང་བཞིན་
པ་རང་བཞིན་གྱིས་ཚོར་ཐུབ།
ཚུར་ཡོང་བཞིན་པ་འདི་ཚོ་སྐྱེས་མའི་ལྷན་ཚོགས་ཡིན་པར་ཐེ་ཚོམ་མི་འདུག ཁོ་ཚོ་
ནི་སྐྱེས་མ་གསུམ་རེད་ལ། ཚང་མས་ཁ་བཀྲུ་ངོ་བཀྲུ་གཙང་མ་བྱས་འདུག་ཅིང་། གྱོན་
གོས་ཀྱང་འཇོན་ཚོད་ཀྱིས་གྲ་དག་གྱོན་འདུག ཁོ་ཚོ་ལས་གཅིག་ནི་སྐམ་ཞིང་རིད་ལ་སྐྲ་
ལོ་སྐུད་པ་ལྟར་དཔྱངས་ཤིང་། ལྕགས་ཀྱི་མཐའ་ཤིང་ཅན་གྱི་མིག་ཤེལ་ཞིག་གོན་འདུག
གཞན་པ་དེ་ནི་གཟུགས་པོ་རྒྱས་ཤིང་གཟུགས་གཞི་ཐུང་ལ། སྐྲ་ལོ་སྐྱ་ཞིང་འཇིལ་ལི་བབས་
པ་དང་། ཁ་ཆུང་ཆུང་ཅན་ཞིག་རེད། མཐའ་མ་དེ་ནི་གཟུགས་སྟོབས་ཆེ་བའི་སྐྱེས་མ་ཞིག་
རེད་ལ། ཁོ་མོའི་ཞྭ་རིལ་དང་འཕོངས་ཚོས་ཆེ་ཞིང་། བྲང་གི་ནུ་མ་ཟུང་ནི་ལྗིད་ཏིག་ཏིག་
གིས་དཔྱངས་ནས་འདུག ཁོ་མོའི་ལུས་ཡོངས་ཀྱི་ཤ་གནད་དར་ནས་ཤིང་རྟ་འདྲུད་མཁན་
གྱི་རྟ་ཕོ་ཞིག་དང་འདྲ་བར། སྟོབས་ཤུགས་ཆེ་ལ་བརྟན་ཞིང་བརླིང་། དེ་ལྟར། ལྷན་
ཚོགས་ཀྱི་ཚོགས་མི་རྣམས་བརྗིད་ཉམས་དང་བཅས་སྲང་ལམ་བརྒྱུད་ནས་ཚུར་སླེབས།
ཁོ་ཚོ་ཚུར་སླེབས་དུས། ཨ་མས་བསམ་གཟས་ནས་ཁོ་ཚོར་རྒྱབ་གཏད་ནས་བསྡད།
ཁོ་ཚོ་ཉེ་སར་སླེབས་རྗེས་འགྲོ་མཚམས་བཞག་ཅིང་། ཚུར་འཁོར་ནས་གྲལ་དུ་བསྒྲིགས།
དེ་ནས་གཟུགས་སྟོབས་ཆེ་བའི་བུད་མེད་དེས་སྐད་གདངས་སངས་མོས་"ཞོགས་པ་བདེ་
ལེགས། ལྕམ་ཇོ་ཌི་ལགས། ཁྱོད་ཡིན་ནམ། ཞེས་བཤད།
ཨ་མས་ཁོ་ཚོ་སླེབས་པ་ད་ལྟ་ཉིད་དུ་ཤེས་པའི་ཚུལ་གྱིས། གློ་བུར་དུ་ཁ་ཕྱིར་འཁོར་ཨོ
ཡིན་ལགས་ཡིན། ཁྱོད་ཚོས་ངའི་མིང་ཇི་ལྟར་ཤེས་པ་ཡིན།
བུད་མེད་སྟོབས་ཆེན་དེས་ང་ཚོ་ལྷན་ཚོགས་ཀྱི་མི་ཡིན། ང་ཚོ་གཙང་སྦྲའི་ཁང་ཚན་
བཞི་བའི་སྐྱེས་མའི་ལྷན་ཚོགས་ཡིན། ང་ཚོས་གཞུང་ལས་ཁང་ནས་ཁྱོད་ཀྱི་མིང་དྲིས་པ་
ཡིན ཞེས་བཤད།
ཨ་མས་མགོ་འཐོམས་པའི་ཉམས་ཀྱིས་“ངེད་ཚང་གིས་ད་དུང་གཙང་སྦྲ་དོ་དམ་ཡག་
པོ་བྱེད་ཁོམ་མ་བྱུང་། ཁྱེད་སྐྱེས་མ་རྣམ་པ་ཡོང་ནས་འཚིག་ཇ་རེ་འཐུང་དང་།” ཞེས་བཤད།
ཚོགས་མི་བུད་མེད་རྒྱགས་རིལ་དེས་ཇེ་སེ། ང་ཚོའི་མིང་ངོ་སྤྲོད་བྱོས་དང་། ལྕམ་ཇོ་ཌི་
ལ་ང་ཚོའི་མིང་ཤོད། ཇེ་སེ་ནི་ཚོགས་གཙོ་ཡིན།" ཞེས་འགྲེལ་བཤད་བྱས།
ཇེ་སེ་ཡིས་ཚུལ་ལྡན་གྱི་སྒོ་ནས་“ལྕམ་ཇོ་ཌི་ལགས། འདི་ཨན་ནེ་ལི་ཋལ་ཧྥིལད་རེད་
ལ། འདི་ཨེ་ལ་སམ་མེར་ཟི་རེད། ང་ཇེ་སེ་བྷུ་ལི་ཋི་ཡིན ཞེས་བཤད།
ཨ་མས་ཁྱོད་ཚོ་ངོ་ཤེས་པར་དངོས་གནས་དགའ་བོ་བྱུང་། ཁྱོད་ཚོ་ཐང་ལ་འདུག་གི་
མིན་ནམ། ད་དུང་འདུག་ས་གྲ་སྒྲིག་ཡག་པོ་བྱེད་རྒྱུ་ཡང་མ་བྱུང་། ཞེས་བཤད་ཅིང་། དེ་
ནས་འོན་ཀྱང་། ངས་འཚིག་ཇ་སྐོལ་ཆོག” ཅེས་ཁ་སྣོན་བརྒྱབ།
ཨན་ནེ་ཡིས་ཚུལ་ལྡན་གྱི་སྒོ་ནས་“ཨོ།དེ་མི་དགོས། ཁྱོད་རང་དཀའ་ལས་ལ་མ་གཏོད།
ང་ཚོ་འདི་གར་ཁྱོད་ཚང་གིས་གཞི་བཟུང་ནས་ག་འདྲ་བྱེད་ཀྱི་ཡོད་པར་བལྟ་བར་ཡོང་བ་
ཡིན་ལ། ཁྱོད་ཚོར་མཐུན་འགྱུར་ཅི་དགོས་བལྟ་རུ་ཡོང་བ་ཡིན། ཞེས་བཤད།
ཇེ་སེ་བྷུ་ལི་ཋི་ཡིས་གདོང་མདོག་ནག་བེར་བེར་གྱིས་‘ཨན་ནེ། ཁྱོད་ཀྱིས་ང་རང་
ཚོགས་གཙོ་ཡིན་པ་མ་བརྗེད་པར་བཀའ་དྲིན་ཆེ་ཞུ།” ཞེས་བཤད།
། དེ་ལོས་ཡིན། འོན་ཀྱང་། གཟའ་འཁོར་རྗེས་མར་ང་ཚོགས་གཙོ་རེད།
ཁོ་མོས་‘དེས་ན། ཁྱོད་ཀྱིས་གཟའ་འཁོར་རྗེས་མ་བར་དུ་སྒུག་ཨ།” ཞེས་བཤད་
ཅིང་། དེ་ནས་ང་ཚོ་གཟའ་འཁོར་རེར་རེས་སྐོར་གྱིས་བརྗེ་སྤོར་བྱེད་བཞིན་ཡོད།" ཅེས་
ཨ་མ་ལ་འགྲེལ་བཤད་བྱས།
ཨ་མས་ཅི་བྱ་གཏོལ་བྲལ་གྱིས་ཁྱོད་ཚོས་དངོས་གནས་འཚིག་ཇ་ཅུང་ཙམ་རེ་འཐུང་
རྒྱུ་མིན་ནམ།” ཞེས་བཤད།
ཇེ་སེ་ཡིས་མི་དགོས། ཐུགས་རྗེ་ཆེ། ཞེས་དབང་ཆ་ཚུར་བླངས་ནས་“ང་ཚོས་ཐོག་མར་
ཁྱོད་རང་ལ་གཙང་སྦྲའི་ཁང་ཚན་སྟོན་འཆར་ཡོད་ལ། དེ་ནས་གལ་སྲིད་ཁྱོད་ལ་འཐད་
པ་ཡོད་ན། ཁྱོད་རང་སྐྱེས་མའི་ཚོགས་པ་རུ་ཐོ་འགོད་བྱས་ནས། ལས་འགན་རེ་སྤྲོད་རྩིས་
ཡོད། འོན་ཀྱང་། དེ་གཙོ་བོ་ཁྱོད་རང་ཞུགས་འདུན་ཡོད་མེད་ལ་རག་ལས།” ཞེས་བཤད།
དེར་ཞུགས་ན། དེའི་ནང་དུ་ཞུགས་པར་རིན་ག་ཚོད་སྤྲོད་དགོས།
"ལས་ཀ་ལས་རྒྱུ་མ་གཏོགས་རིན་སྤྲོད་མི་དགོས། དེ་ནས་ཁྱོད་རང་ལ་མི་ཚང་མས་
དགའ་བསུ་ཐོབ་ན། ལྷན་ཚོགས་འདིའི་ཚོགས་མི་རུ་འདེམས་སྲིད།" ཞེས་ཨན་ནེ་ཡིས་ཁོ་
མོའི་བཤད་མཚམས་བཅད་ནས་ཇེ་སེ་མོ་རང་ཡིན་ན། ཁོ་མོ་གཞུང་སྒར་ཧྲིལ་པོ་འཛིན་
སྐྱོང་ལྷན་ཚོགས་ཀྱི་ཁོངས་སུ་བདམས་ཡོད། ཁོ་མོ་ད་ལྟ་ལྷན་ཚོགས་ཆེན་མོའི་ཚོགས་མི་
རེད ཅེས་བཤད།
ཇེ་སེ་ཡིས་སྤོབས་སེམས་ཀྱི་འཛུམ་ཞིག་བསྟན་ནས་"སྤྱི་མོས་ཀྱིས་བདམས་པ་རེད།”
ཅེས་བཤད་ཅིང་། དེ་ནས “ཡ། ལྕམ་ཇོ་ཌི། ད་ཡིན་ན་ཁྱོད་ལ་སྒར་འདིའི་འགྲོ་སྟངས་
འདུག་སྟངས་སྐོར་ངོ་སྤྲོད་ཅིག་བྱས་ན་འགྲིག་རྒྱུ་རེད།" ཅེས་བཤད།
ཨ་མས་འདི་ངའི་བུ་མོ་ཡིན། མིང་ལ་རོ་སི་ཤ་རོན་ཟེར།” ཞེས་བཤད།
ཁོ་ཚོས་སྐད་གཤིབ་ཀྱིས་"ཁྱོད་བདེ་མོ།" ཞེས་བཤད།
" མོ་ཡང་མཉམ་དུ་ཡོང་ན་བཟང་རྒྱུ་རེད།
གཟུགས་སྟོབས་ཆེ་བའི་ཇེ་སེ་ཡིས་གཏམ་བཤད་སྤེལ་བྱུང་། ཁོ་མོའི་སྤྱོད་ལམ་ནི་གཟི་
བརྗིད་དང་བྱམས་སེམས་ཀྱིས་གང་ཡོད་ལ། ཁོ་མོའི་གཏམ་བཤད་ནི་སྔོན་ནས་གྲ་སྒྲིག་བྱས་
ཡོད་པ་ཞིག་རེད།
“ང་ཚོས་ཇུས་མེད་ཇུས་གཏོགས་བྱེད་ཀྱི་འདུག་མ་བསམ་རོགས། ལྕམ་ཇོ་ཌི། སྒར་
འདིའི་ནང་དུ་མི་ཚང་མས་སྤྱི་མཐུན་དུ་སྤྱོད་པའི་ཅ་ལག་མང་པོ་ཡོད་ལ། དེ་དག་སྤྱོད་
སྟངས་ཐད་ལ་ང་ཚོས་རང་ཉིད་ལ་སྒྲིག་ཁྲིམས་བཟོས་ཡོད། ད་ལྟ་ང་ཚོ་གཙང་སྦྲའི་ཁང་
ཚན་དུ་འགྲོ་རྒྱུ་ཡིན། ཕར་ཕྱོགས་ཀྱི་འདི་ཚོ་ནི་མི་ཚང་མས་སྤྱོད་དགོས་ལ། མི་ཚང་མས་
བདག་གཅེས་བྱེད་དགོས ཁོ་ཚོ་གཙང་སྦྲའི་ཁང་ཚན་མདུན་གྱི་མཐའ་གྱང་བསྐོར་
མེད་པའི་ཁང་པ་དེར་སོང་། དེ་གར་འཁྲུད་གཞོང་ཚང་མ་བསྒྲིགས་ནས་བཞག་འདུག་
ཅིང་། ཁྱོན་བསྡོམས་འཁྲུད་གཞོང་ཉི་ཤུ་ཡོད། དེ་དག་ལས་འཁྲུད་གཞོང་བརྒྱད་བེད་སྤྱོད་
གཏོང་གི་འདུག་ལ། བུད་མེད་ཚོ་དེ་དག་གི་སྟེང་དུ་མར་སྒུར་ནས་གྱོན་གོས་རྣམས་འབྲད་
བརྡར་གཏོང་གི་འདུག་ཅིང་། ཨར་འདམ་གྱི་ཞལ་མཐིལ་གཙང་མའི་སྟེང་དུ། ཆུ་བཙིར་
ཟིན་པའི་གྱོན་གོས་རྣམས་ཕུང་པོར་སྤུངས། ཇེ་སེ་ཡིས་འདི་ཡིན་ན། ཁྱོད་ཚོས་ག་དུས་
སྤྱོད་འདོད་ན་སྤྱོད་ཆོག་ལ། བཀྲུས་ཚར་ནས་འགྲོ་དུས་བཀྲུས་ཤུལ་ངེས་པར་དུ་གཙང་
མ་བཟོ་དགོས། ཞེས་བཤད།
གྱོན་གོས་འཁྲུད་བཞིན་པའི་བུད་མེད་ཚོས་ཁོ་ཚོར་དོ་སྣང་དང་བཅས་བལྟས། ཇེ་སེ་
ཡིས་སྐད་མགོ་མཐོན་པོས་འདི་གཉིས་ནི་ལྕམ་ཇོ་ཌི་དང་བུ་མོ་རོ་སི་ཤ་རོན་གཉིས་ཀ་
རེད། ཁོ་ཚོ་སྒར་དུ་གསར་དུ་འབྱོར་བ་རེད།" ཅེས་བཤད་པས། ཚང་མས་ཨ་མ་ལ་མགྲིན་
གཅིག་དབྱངས་གཅིག་གིས་འཚམས་འདྲི་ཞུས་ཤིང་། ཨ་མས་ཀྱང་རྟབ་རྟབ་པོས་ཁོ་ཚོའི་
ཕྱོགས་སུ་མགོ་བོ་སྒུར་ཙམ་བྱས་ནས་“ཁྱོད་ཚོར་མཇལ་བར་དགའ་བོ་བྱུང་།” ཞེས་བཤད།
ཇེ་སེ་ཡིས་ཁོ་ཚོ་གསང་སྤྱོད་དང་ཁྲུས་ཁང་དུ་ཁྲིད།
ཨ་མས་“ང་འདིར་ཡོང་མྱོང་། ད་དུང་ཁྲུས་ཀྱང་བརྒྱབ་པ་ཡིན། ཞེས་བཤད།
ཇེ་སེ་ཡིས་"འདི་དེའི་ཆེད་དུ་བཟོས་པ་རེད། སྒྲིག་ལམ་གོང་གསལ་དང་གཅིག་
མཚུངས་རེད། བེད་སྤྱོད་བཏང་རྗེས་གཙང་སྦྲ་བྱེད་དགོས། གཟའ་འཁོར་རེ་རེར། ལྷན་
ཚོགས་ཀྱི་ཚོགས་མི་རེ་རེས་འདི་གར་ཉིན་རེར་གད་དར་ཐེངས་རེ་རྒྱག་གི་ཡོད། འདག་
རྫས་རང་ཉིད་ཀྱིས་འཁྱེར་ཡོང་དགོས།” ཞེས་བཤད།
ཨ་མས་ང་ཚོས་འདག་རྫས་ཉོ་དགོས། ང་ཚོའི་དེ་ཚང་མ་སྤྱད་ཚར་སོང་། ཞེས་བཤད།
ཇེ་སེ་ཡིས་ཅུང་དད་གུས་ཀྱི་སྐད་གདངས་དང་བཅས་ཁྱོད་ཚོས་འདི་འདྲ་བེད་སྤྱོད་
བཏང་མྱོང་ཡོད་དམ།" ཞེས་འདྲི་བཞིན། ཕར་ཕྱོགས་ཀྱི་ཆབ་ཟོམ་ལ་མཛུབ་སྟོན་བྱས།
"བཏང་མྱོང་ཡོད། ད་ནངས་ཞོགས་པ་རང་ལ་བཏང་བ་ཡིན།”
ཇེ་སེ་ཡིས་སྔམ་པ་ཞིག་འཐེན། དེས་ན་འགྲིག་འདུག
ཨེ་ལ་སམ་མེར་ཟི་ཡིས་གཟའ་འཁོར་སྔོན་མ་ཏག་ཏག་ལ་...།” ཞེས་ཅི་ཞིག་བཤད་
གྲབས་བྱས།
ཇེ་སེ་ཡིས་སྡང་སྡིག་དང་བཅས་ཁོ་མོའི་བཤད་མཚམས་བཅད་ནས་“ལྕམ་སམ་མེར་
ཟི། ངས་བཤད་ཆོག” ཅེས་བཤད།
ཨེ་ལ་ཡིས་རྒྱལ་ཁ་ཕར་སྤྲད་ཨོ།ཡ་ཡ།
ཇེ་སེ་ཡིས་"གཟའ་འཁོར་སྔོན་མར་ཁྱོད་རང་ཚོགས་གཙོ་ཡིན་པས། སྐད་ཆ་ཚང་མ་
ཁྱོད་ཀྱིས་བཤད་ཡོད། གཟའ་འཁོར་འདིར་ཁྱོད་ཀྱིས་རང་ཁ་བདག་པོ་རྒྱག་རོགས།” ཞེས་
བཤད།
ཨེ་ལ་ཡིས་" འོ་ན་ཁྱོད་ཀྱིས་སྐྱེས་མ་དེའི་སྐོར་དེ་ཤོད་དང་། ཞེས་བཤད།
ཇེ་སེ་ཡིས་ཨུན། མི་གཞན་པར་ངན་སྨྲས་བྱེད་རྒྱུ་དེ་ང་ཚོའི་ལྷན་ཚོགས་ཀྱི་འགན་
ཁུར་མ་ཡིན་ལ། ངས་ཀྱང་སུ་ཡིན་མིང་ནས་མི་འཛིན། གཟའ་འཁོར་སྔོན་མར་སྐྱེས་མ་
ཞིག་འདིའི་ནང་དུ་སླེབས་པ་རེད་ལ། དེ་དུས་ལྷན་ཚོགས་ཀྱི་ཚོགས་མི་ད་དུང་ཁོ་མོར་
ཐུག་ཡོད་པ་མ་རེད། ཁོ་མོས་རང་ཉིད་ཀྱི་སྐྱེས་པའི་དོར་མ་ཆབ་ཟོམ་དུ་བཀྲུ་རྒྱུ་བཙངས་
པ་རེད། དེ་ནས་ཁོ་མོས་'འདི་དམའ་དྲགས་འདུག་ལ་ཆུང་དྲགས་འདུག འདིའི་སྟེང་དུ་
སྒུར་སྒུར་བྱས་ན་སྐེད་པ་ན་ཡི་འདུག་ཅེས་ཟེར་ཞིང་། དེ་ནས་'ཁྱོད་ཚོས་འདི་ཅིའི་ཕྱིར་
མཐོ་སར་མ་བཏེགས་པ་ཡིན་ནམ།’ཞེས་ཟེར།" ཞེས་བཤད་ཅིང་། ལྷན་ཚོགས་ཀྱི་ཚོགས་མི་
རྣམས་ཀྱིས་འཕྱ་དགོད་བྱས།
ཨེ་ལ་ཚིག་བར་དུ་མཆོངས་ནས་ད་དུང་ཁོ་མོས། 'དུས་གཅིག་ཏུ་མང་པོ་འཁྲུད་ཐུབ་
ཀྱི་མི་འདུག་ཨ།' ཟེར།" ཞེས་བཤད་པ་ན། ཇེ་སེ་ཡིས་ཨེ་ལ་ལ་ཡང་བསྐྱར་སྡང་མིག་གིས་
གཅིག་བལྟས།
ཇེ་སེ་ཡིས་གཙང་ཤོག་གི་ཐད་ལའང་ང་ཚོར་དཀའ་ངལ་རེ་འཕྲད་མྱོང་། སྒྲིག་ལམ་
ལྟར་ན། གསང་སྤྱོད་ནང་གི་གཙང་ཤོག་རང་ཁྱིམ་དུ་འཁྱེར་མི་ཆོག་ཅེས་ཟེར་བཞིན། ཁོ་
མོས་རྐན་སྒྲ་ཐག་གེ་བ་ཞིག་བསྒྲགས། གཙང་ཤོག་དེ་སྒར་ནང་གི་ཁྱིམ་ཚང་ཡོངས་ཀྱིས་
དངུལ་བསྡུས་ནས་ཉོས་པ་རེད ཁོ་མོ་ཡུད་ཙམ་ལ་འཇམ་ཅག་གེར་བསྡད་ཅིང་། དེ་
ནས་སྐྱོན་ཆ་ངོས་ལེན་གྱི་ཚུལ་གྱིས་"ཚན་ཆུང་བཞི་པས་གཙང་ཤོག་གཞན་པ་ལས་ཀྱང་
མང་པོ་སྤྱོད་ཀྱི་འདུག གཅིག་གིས་གཙང་ཤོག་རྐུ་བཞིན་འདུག་ལ། གནད་དོན་འདི་བུད་
མེད་ཚོགས་ཆེན་དུའང་གླེང་སོང་། 'ཚན་ཆུང་བཞི་པའི་བུད་མེད་ཕྱོགས་ཀྱི་ཆབ་ཁང་
ནས་གཙང་ཤོག་ཧ་ཅང་མང་པོ་བེད་སྤྱོད་ཀྱི་འདུག་ཅེས་ཚོགས་ཆེན་སྟེང་ནས་ཐད་ཀར་
བསྒྲགས་སོང་ཞེས་བཤད།
ཨ་མས་ཁོ་ཚོའི་སྐད་ཆར་ཉན་བཞིན་ཉན་བཞིན་དབུགས་ཧལ་ཧལ་དུ་འཚང་གི་
འདུག དེ་བརྐུས་ནས། དེ་བརྐུས་ནས་ཅི་བྱེད།"
ཇེ་སེ་ཡིས་རེད་ཡ། དེ་ཐད་ལ་ང་ཚོར་སྔོན་ཆད་ཀྱང་གནད་དོན་བྱུང་མྱོང་ཡོད།
ཐེངས་སྔོན་མར། བུ་མོ་ཆུང་ཆུང་གསུམ་གྱིས་རྩེད་ཆས་བཟོ་བྱེད་དུ་གཙང་ཤོག་གཅོད་
ཀྱི་འདུག་ལ། དེ་ང་ཚོས་ཤེས་པ་རེད། འོན་ཀྱང་། ཐེངས་འདིར་རྐུ་མཁན་དེ་སུ་ཡིན་མ་
ཤེས། རྡོག་རིལ་གཅིག་བཞག་མ་བཞག་མཚམས་སུ་མེད་པར་གྱུར་འགྲོ་ཡི་འདུག སྐྱེས་
མ་གཅིག་གིས་ཟེར་ན། ང་ཚོས་གཙང་ཤོག་གི་ལྟེ་བར་དྲིལ་བུ་ཞིག་བཏགས་ནས། གཙང་
ཤོག་འཁོར་ཐེངས་རེ་ལ་དྲིལ་བུ་ཐེངས་རེ་གྲག་རྒྱུ་ཡོད་པ་བྱེད་དགོས་ཟེར་ཞིང་། དེ་ལྟར་
བྱས་ན་ནང་དུ་སོང་བའི་མི་རེ་རེས་འཁོར་ཐེངས་ག་ཚོད་འཐེན་པ་ཤེས་ཐུབ་ཟེར།” ཞེས་
བཤད་ཅིང་། ཁོ་མོས་མགོ་བོ་གཡུག་གཡུག་བྱེད་བཞིན་ངས་ཀྱང་ཅི་ཞིག་བྱེད་དགོས་མི་
ཤེས། གཟའ་འཁོར་ཧྲིལ་པོར་ངས་སེམས་ཁྲལ་བྱས་ནས་བསྡད་པ་ཡིན། གཅིག་གིས་ཚན་
ཆུང་བཞི་པའི་ནང་གི་གཙང་ཤོག་རྐུ་བཞིན་འདུག་ཨ།" ཞེས་བཤད།
སྐབས་དེར་སྒོ་ལམ་བར་ནས་སྐད་སྒྲ་ཕྲ་ལ་འཛེར་བ་ཞིག་གིས་"ལྕམ་བྷུ་ལི་ཋི།" ཞེས་
བོས་བྱུང་ལ། ཚོགས་མི་ཚང་མས་ཁ་ཕྱིར་འཁོར་ནས་བལྟས། ལྕམ་བྷུ་ལི་ཋི། ཁྱོད་ཚོས་ཅི་
ཞིག་བཤད་བཞིན་པ་ངས་གོ་སོང་།” གདོང་མདོག་དམར་ཞིང་གདོང་པར་རྔུལ་ཆུ་ཅན་གྱི་
བུད་མེད་ཅིག་སྒོ་ལམ་དུ་ལངས་ནས་འདུག “ང་ཚོགས་ཆེན་དུ་ཡོང་མ་ཐུབ། ང་ཡོང་མ་
ཕོད། ཁོ་ཚོས་འཕྱ་དགོད་བྱེད་ཀྱི་རེད་བསམ་ནས།
ཁྱོད་ཀྱིས་ཅི་ཞིག་བཤད་བཞིན་པ་ཡིན།” ཇེ་སེ་ཁོ་མོའི་ཉེ་སར་བཅར།
ཨུན། ངེད་ཚང་གི་བཟའ་མི་ཚོ། དེ་ཕལ་ཆེར་ང་ཚོ་ཡིན་རྒྱུ་རེད། འོན་ཀྱང་། དེ་ང་
ཚོས་བརྐུས་པ་མིན་ཡ། ལྕམ་བྷུ་ལི་ཁི།"
ཇེ་སེ་ཁོ་མོའི་ཉེ་སར་བཅར་བས། ནག་ཉེས་ངོས་ལེན་མཁན་འདིའི་དོགས་མི་བདེ་
བའི་གདོང་པ་ལས་རྔུལ་ཆུའི་ཕྲེང་ཐག་ཐོར་“ང་ཚོར་ཡང་ཐབས་ཤེས་མི་འདུག་ཡ། ལྕམ་
བྷུ་ལི་ཋི།"
ཇེ་སེ་ཡིས་“ཁྱོད་ཀྱིས་དོན་དམ་པར་ཅི་ཞིག་བཤད་བཞིན་པ་གསལ་པོར་ཤོད་
དང་། ཆབ་ཁང་ནང་གི་གཙང་ཤོག་གི་གནད་དོན་གྱིས་ང་ཚོའི་ཚན་ཆུང་འདི་ངོ་གནོང་
དགོས་པ་བཟོས་ཡོད།" ཅེས་བཤད།
གཟའ་འཁོར་གཅིག་ཕྱིན་སོང་། ལྕམ་བྷུ་ལི་ཋི། ང་ཚོར་ཡང་ཐབས་ཤེས་མི་འདུག ཁྱོད་
ཀྱིས་ང་ལ་བུ་མོ་ལྔ་ཡོད་པ་ཤེས་རྒྱུ་རེད།
ཇེ་སེ་ཡིས་ཁོ་ཚོས་དེ་འཁྱེར་ནས་ཅི་ཞིག་བྱེད་ཀྱི་ཡོད།"ཞེས་བཙན་ཤུགས་ངང་དྲིས།
"བེད་སྤྱོད་བཏང་བ་རེད། སྐད་ཆ་དྲང་མོ་ཡིན། བེད་སྤྱོད་བཏང་བ་རེད།”
“ཁོ་ཚོར་འདི་ལྟར་འཁྱེར་བའི་ཐོབ་ཐང་ཡོད་པ་མ་རེད། ཤོག་ལེབ་བཞི་ལྔ་ཞིག་གིས་
འདང་གི་རེད། ཁོ་ཚོར་ཅི་ཞིག་བྱུང་བ་རེད།”
ནག་ཉེས་ངོས་ལེན་མཁན་གྱིས་ཉམ་ང་བའི་སྐད་ཀྱིས་གྲོད་ཁོག་བཤལ་གྱི་འདུག ཁོ་
ཚོ་ལྔ་བོར་བཤལ་ནད་ཕོག་པ་རེད། ང་ཚོའི་སྒོར་མོ་ཚར་སོང་བས། ཁོ་ཚོས་སྨིན་མེད་པའི་
རྒུན་འབྲུམ་ཟོས་པ་རེད། དེ་བས་ཁོ་ཚོའི་གྲོད་ཁོག་ཁྲོག་ཁྲོག་ཏུ་བཤལ་གྱི་འདུག་ལ། སྐར་
མ་ལྔ་རེའི་ནང་དུ་ཐེངས་རེ་བརྒྱུག་དགོས་ཀྱི་འདུག” ཞེས་བཤད་ཅིང་། དེ་ནས་འོན་
ཀྱང་། ཁོ་ཚོས་གཙང་ཤོག་བརྐུས་མེད།” ཅེས་ཁོ་ཚོའི་སྔུན་ནས་དཀར་འདོན་བྱས།
ཇེ་སེ་ཡིས་ཤུ་རིང་ཞིག་འཐེན་ནས་ཁྱོད་ཀྱིས་སྔ་ས་ནས་བཤད་དགོས་པ་རེད། དེ་ཁྱོད་
ཀྱིས་ངེས་པར་དུ་བཤད་དགོས། ཁྱོད་ཀྱིས་ཁ་མ་གྲག་པའི་རྐྱེན་གྱིས། ཚན་ཆུང་བཞི་པས་
ངོ་ཚ་གཟེད་ནས་ཡོད། བཤལ་ནད་དེ་སུ་ལའང་ཕོག་རྒྱུ་ཡོད་པ་རེད།” ཅེས་བཤད།
གཉོམ་ཆུང་གི་སྐད་དེས་ངས་ཀྱང་ཁོ་ཚོར་སྨིན་མེད་པའི་རྒུན་འབྲུམ་མ་ཟ་ཞེས་ནན་
བཤད་བྱས་རུང་། ཁོ་ཚོས་རྩ་བ་ནས་ཉན་གྱི་མི་འདུག དེ་བས་ཁོ་ཚོའི་བཤལ་ནད་ནི་ཇེ་
སྡུག་ནས་ཇེ་སྡུག་རེད།” ཅེས་སྡུག་སྨྲེ་བཏོན།
ཨེ་ལ་སམ་མེར་ཟི་བར་དུ་མཆོངས་ནས་"རོགས་དངུལ། ཁོ་མོས་རོགས་དངུལ་ལ་རེ་
བ་ཞུ་དགོས་པ་རེད་ཨ། ཞེས་བཤད།
ཇེ་སེ་ཡིས་ཨེ་ལ་སམ་མེར་ཟི། ངས་ཁྱོད་ལ་ཆེས་མཐའ་མའི་ཉེན་བརྡ་གཏོང་གི་ཡོད།
ཁྱོད་རང་ཚོགས་གཙོ་མ་རེད།" ཅེས་བཤད་ཅིང་། དེ་ནས་ཁོ་མོ་གདོང་མདོག་དམར་པའི་
བུད་མེད་གཟུགས་ཆུང་དེར་ཁ་འཁོར་“ཁྱོད་ཚོར་སྒོར་མོ་མེད་དམ། ལྕམ་ཇོའེ་སི།
ཁོ་མོ་ངོ་གནོང་ནས་མགོ་བོ་མར་སྒུར་མེད། འོན་ཀྱང་། ང་ཚོར་ཉིན་གཅིག་ལ་ལས་
ཀ་རྙེད་སྲིད།"
ཇེ་སེ་ཡིས་”ཡ། མགོ་བོ་ཡར་ཁྱོགས། དེ་ནག་ཉེས་འདྲ་མ་རེད། ཁྱོད་རང་ཝེ་ཌི་ཕ་ཆི་
གྲོང་རྡལ་གྱི་ཚོང་ཁང་དེར་སོང་ནས་བཟའ་ཆས་རེ་ཉོས། གཞིས་སྒར་གྱིས་དེ་གར་སྒོར་ཉི་
ཤུའི་མ་དངུལ་བཞག་ཡོད། སོང་ནས་སྒོར་ལྔའི་རིན་གྱི་ཅ་ལག་ཉོས། ཁྱོད་ལ་ལས་ཀ་རྙེད་
རྗེས། ཁྱོད་ཀྱིས་སྒོར་མོ་དེ་དབུས་འཛིན་སྐྱོང་ལྷན་ཚོགས་ལ་ཕྱིར་འཇལ་ཆོག ལྕམ་ཇོའེ་
སི། དེ་ཁྱོད་ཀྱིས་ཤེས་རྒྱུ་རེད།” ཅེས་གཟབ་ནན་གྱིས་བཤད་ཅིང་། དེ་ནས་མུ་མཐུད་དུ་ཁྱོད་
ཀྱིས་འདི་ལྟར་རང་ཉིདཀྱི་བུ་མོ་ཚོའི་གྲོད་ཁོག་ལྟོགས་སུ་འཇུག་ག་ལ་རུང་།" ཞེས་བཤད།
ལྕམ་རྡོའེ་སི་ཡིས་“ང་ཚོས་མིའི་ལག་ནས་སྦྱིན་པ་ནམ་ཡང་བླངས་མྱོང་མེད།” ཅེས་
བཤད།
ཇེ་སེ་ཡིས་ཁོང་ཁྲོ་དང་བཅས་འདི་སྦྱིན་པ་མ་རེད། དེ་ཁྱོད་ཀྱིས་ཤེས་རྒྱུ་རེད། འདི་ནི་
ང་ཚོ་ཚང་མས་ཐག་གཅོད་བྱས་པའི་དོན་དག་རེད། གཞིས་སྒར་འདིའི་ནང་དུ་སྦྱིན་པ་
ཟེར་བ་མེད། མ་འོངས་པར་ཡང་སྦྱིན་པ་གཏོང་འཆར་མེད། ད་ཁྱོད་ཕར་ཕྱོགས་ཀྱི་ཚོང་
ཁང་དུ་སོང་ནས། གང་དགོས་ཀྱི་བཟའ་ཆས་རེ་ཉོས་ནས། འཛིན་ཤོག་ངའི་རྩར་ཁྱེར་
ཤོག ཅེས་བཤད།
ལྕམ་ཇོའེ་སི་ཡིས་ཁ་སྐྱེངས་པའི་སྒོ་ནས་"འོ་ན་ང་ཚོས་སྐྱིན་པ་ནམ་ཡང་ཕྱིར་འཇལ་
མ་ཐུབ་ན་ཅི་བྱ། ང་ཚོར་ལས་ཀ་མ་རྙེད་པར་ཡུན་རིང་ཞིག་འགོར་སོང་།" ཞེས་བཤད།
"གལ་སྲིད་ཁྱོད་ཀྱིས་ཕྱིར་འཇལ་ཐུབ་ན་འཇལ། གལ་སྲིད་མ་ཐུབ་ན་དེར་ང་ཚོས་ཁ་
ཡ་བྱེད་མི་ཐུབ་ལ། ཁྱོད་ཀྱིས་ཀྱང་ཁ་ཡ་བྱེད་མི་དགོས། མི་ཞིག་གཞིས་སྒར་དང་ཁ་བྲལ་
ནས་ཕྱིན་སོང་ལ། ཟླ་བ་གཉིས་ཀྱི་རྗེས་སུ་ཁོས་འདི་གར་ཆད་པའི་བུ་ལོན་ཚུར་ཕྱིར་
བསྐུར་སོང་། གཞིས་སྒར་འདིའི་ནང་དུ། ཁྱོད་ཀྱིས་རང་ཉིད་ཀྱི་བུ་མོ་ཚོ་ལྟོགས་སུ་འཇུག་
རྒྱུའི་ཐོབ་ཐང་ཡོད་པ་མ་རེད།”
ལྕམ་ཇོའེ་སི་ཡིས་བཀའ་བཀོད་དང་དུ་བླངས་ནས་་ཡ་ཡ། ལྕམ་ལགས ཞེས་བཤད།
ཇེ་སེ་ཡིས་བུ་མོ་ཚོར་བཟའ་རྒྱུ་ཕྱུར་བ་རེ་ཉོས།" ཞེས་བཀའ་བཀོད་བཞག་ཅིང་། དེ་
ནས་་དེས་བཤལ་ནད་ཀྱི་མགོ་གནོན་ཐུབ་ཀྱི་རེད།” ཅེས་བཤད།
‘ཡ་ཡ། ལྕམ་ལགས།” དེ་ནས་ལྕམ་ཇོའེ་སི་སྒོ་ནང་ནས་བྲོས་མ་འདུར་གྱིས་བརྒྱུགས་
སོང་།
ཇེ་སེ་ཁོང་ཁྲོ་དང་བཅས་ཚོགས་མི་ཚོ་ལ་ཁ་འཁོར་ཁོ་མོར་ཨུ་ཚུགས་དེ་འདྲ་རྒྱག་
པའི་ཐོབ་ཐང་ཡོད་པ་མ་རེད། ང་ཚོ་རང་ཉིད་ཀྱི་མིའི་སྟེང་དུ་ཨུ་ཚུགས་དེ་འདྲ་རྒྱག་པའི་
ཐོབ་ཐང་ཡོད་པ་མ་རེད།”
ཨན་ནེ་ལི་ཋལ་ཧྥིལད་ཀྱིས་“ཁོ་མོ་འདི་གར་འབྱོར་ནས་ཡུན་རིང་མ་འགོར། གཅིག་
བྱས་ན་ཁོ་མོས་མ་ཤེས་པ་ཡིན་རྒྱུ་རེད། གཅིག་བྱས་ན་ཁོ་མོས་ཀྱང་སྦྱིན་པ་ཐེངས་གཅིག་
གཉིས་རེ་བླངས་མྱོང་ཡོད་སྲིད།" ཅེས་བཤད་ཅིང་། དེ་ནས་ཨན་ནེ་ཡིས་མུ་མཐུད་དུ་"ངའི་
ཁ་འགོག་ཐབས་མ་བྱེད། ཇེ་སེ། ང་ལའང་བསམ་ཚུལ་བཤད་པའི་ཐོབ་ཐང་ཡོད་པ་རེད།
ཅེས་བཤད་ཅིང་། དེ་ནས་ཁོ་མོ་ཨ་མར་ཚུར་ཁ་འཁོར་ནས་གལ་སྲིད་མི་ཞིག་གིས་སྦྱིན་
པ་ཞིག་བླངས་པ་ཡིན་ན། དེས་ཁོའི་སེམས་ལ་རྨ་ཁ་ཞིག་བཟོ་ངེས་ཤིང་། རྨ་ཁ་དེ་ནམ་
ཡང་སོས་རྒྱུ་མེད། ང་ཚོའི་འདི་སྦྱིན་པ་མ་ཡིན་མོད། འོན་ཀྱང་། འདི་བླངས་པའི་རྗེས་
སུ་སེམས་ནས་བརྗེད་རྒྱུ་མེད། ཇེ་སེ་ཡིས་འདི་ལྟ་བུའི་སྒོར་མོ་སྤྱད་མྱོང་མེད་པ་ཐག་ཆོད་
རེད ཅེས་བཤད།
ཇེ་སེ་ཡིས་"མེད། སྤྱད་མྱོང་མེད ཅེས་བཤད།
ཨན་ནེ་ཡིས་ཨུན། ངས་སྤྱད་མྱོང་ཡོད། ན་ནིང་དགུན་ཁར། ང་ཚོ་སྟེ། ང་དང་ཨ་ཕ།
ད་དུང་ཕྲུ་གུ་ཚོ་བཅས་ལྟོགས་ཤི་ཐེབས་གྲབས་ཡོད་ཅིང་། ད་དུང་དེའི་སྟེང་དུ་ཉིན་རྒྱུན་
དུ་ཆར་པ་འབབ་ཀྱི་ཡོད། སྐབས་དེར་མི་ཞིག་གིས་ང་ཚོར་འཇིགས་སྐྱོབ་དམག་དཔུང་
དུ་སོང་ནས་རོགས་རམ་ཞུས་ཟེར།” ཞེས་བཤད་ཅིང་། ཁོ་མོའི་མིག་ཟུང་ལ་སྡང་སྡིག་གི་
ཉམས་ཤར་སྐབས་དེར་ང་ཚོ་གྲོད་ཁོག་ལྟོགས་ཡོད་པའི་རྐྱེན་གྱིས། ཁོ་ཚོས་ང་ཚོ་སྤྲང་
པོ་བཞིན་དུ་གོག་ནུར་གྱིས་ཟ་མ་སློང་དུ་བཅུག་ནས། ང་ཚོའི་བརྩི་མཐོང་ལ་རྦད་དེ་རྡོག་
རོལ་བཏང་སོང་། ཁོ་ཚོ། ང་ཁོ་ཚོའི་སྟེང་དུ་ཞེ་སྡང་ལངས། གཅིག་བྱས་ན་ཇོའེ་སི་ཡིས་
ཀྱང་སྦྱིན་པ་བླངས་མྱོང་ཡོད་སྲིད་ཅིང་། གཅིག་བྱས་ན་ཁོ་མོས་ང་ཚོའི་འདི་སྦྱིན་པ་མིན་
པ་ཤེས་མེད་ཀྱང་སྲིད། ལྕམ་ཇོ་ཌི། ང་ཚོས་སྒར་འདིའི་ནང་ནས་བྱེད་སྟངས་འདི་འདྲ་རྩ་
བ་ནས་དར་དུ་འཇུག་མི་རུང་། སྒར་འདིའི་ནང་དུ་མི་གཅིག་གིས་མི་གཞན་ཞིག་ལ་ཐད་
ཀར་སྦྱིན་གཏོང་བྱེད་མི་ཆོག་ལ། ཁོ་ཚོས་སྦྱིན་འདོད་ན། སྒར་གཞུང་ལ་སྤྲད་ནས། སྒར་
གཞུང་གིས་དོ་བདག་སོ་སོར་སྤྲོད་ཀྱི་ཡོད། ང་ཚོའི་ནང་དུ་སྦྱིན་པ་གཏོང་རྒྱུ་མེད། ཁོ་མོའི་
སྐད་གདངས་དྲག་པོ་དང་འཛེར་པོར་གྱུར་ནས་ང་ཁོ་ཚོའི་སྟེང་དུ་སྡང་སེམས་སྐྱེ། ངའི་
སྐྱེས་པ་དེ་དུས་ལྟ་བུའི་གཉའ་ཆག་མྱོང་མེད། ཁོ་ཚོ་སྟེ། འཇིགས་སྐྱོབ་དམག་དཔུང་གིས་
ཁོ་རང་དེ་ལྟ་བུར་བསྒྱུར་པ་རེད།” ཅེས་བཤད།
ཇེ་སེ་ཡིས་མགོ་བོ་ལྡེམ་ལྡེམ་བྱེད་བཞིན་ངས་གོ་མྱོང་ཡོད། ཅེས་སྐད་ངག་འཇམ་པོས་
བཤད་ཅིང་། དེ་ནས་དེ་ངས་གོ་མྱོང་ཡོད། ང་ཚོས་ད་དུང་ལྕམ་ཇོ་ཌི་ལྟ་སྐོར་དུ་འཁྲིད་
དགོས ཞེས་བཤད།
ཨ་མས་“འདི་ཧ་ཅང་ཡག་པོ་རེད།" ཅེས་བཤད།
ཨན་ནེ་ཡིས་བསམ་ཚུལ་འདོན་པའི་ཚུལ་གྱིས་ད་ལྟ་ང་ཚོ་འཚེམ་བཟོ་ཁང་དུ་འགྲོ།
དེ་གར་བཟོ་འཁོར་གཉིས་ཡོད་ལ། ཁོ་ཚོས་ཉལ་ཐུལ་དང་གྱོན་གོས་འཚེམ་བཞིན་ཡོད།
ཁྱོད་རང་གིས་ཀྱང་འདི་གར་ལས་ཀ་ལས་འདོད་སྲིད། ཅེས་བཤད།
སྐྱེས་མའི་ལྷན་ཚོགས་ཨ་མ་འབོད་དུ་འབྱོར་སྐབས། རུ་ཐེ་དང་ཝིན་ཧྥིལད་གཉིས་ཀ་ཁུ་
སིམ་པོས་མི་མཐོང་སར་ནུར།
ཝིན་ཧྥིལད་ཀྱིས་"ཁོ་ཚོའི་རྗེས་སུ་དེད་ནས་ཅི་བཤད་ཉན་ན་མི་ཆོག་གམ།” ཞེས་བཤད།
རུ་ཐེ་ཡིས་ཁོའི་དཔུང་པ་ནས་བཟུང་སྟེ་མི་འགྲོ། ཁྱི་རྒན་མ་འདི་ཚོའི་དོན་དུ་ང་ཚོར་
ཁྲུས་རྒྱག་ཏུ་བཅུག་པ་རེད། ང་ཁོ་ཚོའི་རྗེས་སུ་འགྲོ་འདོད་མེད།" ཅེས་བཤད།
ཝིན་ཧྥིལད་ཀྱིས་“ངས་ད་ནངས་ཆབ་གཞོང་བཅག་པའི་སྐོར་དེ་ཁྱོད་ཀྱིས་ཨ་མར་
བཤད་སོང་བས། ཁྱོད་ཀྱིས་ཁོ་མོ་ཚོར་ཁྱི་རྒན་མ་ཞེས་བོས་པ་དེ་ངས་ཨ་མར་བཤད་རྒྱུ་
ཡིན།” ཞེས་བཤད།
རུ་ཐེ་ཡི་གདོང་པར་འཇིགས་སྐྲག་གི་སྤྲིན་པ་ཞིག་འཁྲིགས་དེ་མ་བཤད། ངས་ད་
ནངས་བཤད་དོན་ཡང་། ཁྱོད་ཀྱིས་ཆབ་གཞོང་བཅག་མེད་པ་ངས་སྔ་ས་ནས་ཤེས་ཡོད་
པས་ཡིན།"
ཝིན་ཧྥིལད་ཀྱིས་“ཁྱོད་ཀྱིས་ཤེས་ག་ལ་ཡོད། ཅེས་བཤད།
རུ་ཐེ་ཡིས་སོང་ནས་ཡར་མར་གཅིག་བལྟ་དང་། ཞེས་བཤད་ཅིང་། དེ་ནས་ཁོ་ཚོ་
རས་གུར་ཁག་བརྒྱུད་ནས་མར་སོང་ཞིང་། འགྲོ་ཞོར་དུ། རས་གུར་རེ་རེའི་ནང་དུ་ལྐོག་
ལྐོག་སུད་སུད་ཀྱིས་མིག་བཤེར་བྱས། གཙང་སྦྲ་ཁང་གི་སྣེ་མོའི་སྤང་ཐང་ཞིག་ཏུ་དབྱུག་
རྩེད་སྤོ་ལོའི་རྩེད་ཐང་ཞིག་བཟོས་འདུག་ཅིང་།དེའི་སྟེང་དུ་བྱིས་པ་ལྔ་དྲུག་གིས་ནན་ཏན་
གྱིས་རྩེད་མོ་རྩེ་བཞིན་འདུག བུད་མེད་ལོ་ལོན་ཞིག་རས་གུར་མདུན་གྱི་རྐུབ་སྟེགས་སྟེང་
དུ་བསྡད་ནས། ཁོ་ཚོར་ལྟད་མོར་བལྟས་འདུག རུ་ཐེ་དང་ཝིན་ཧྥིལད་གཉིས་རྒྱུག་མ་
འདུར་གྱིས་སོང་། རུ་ཐེ་ཡིས་སྐད་ཤུགས་ཆེན་པོས་ང་ཚོར་རྩེད་དུ་ཆུག་དང་། ང་ཚོ་ཡང་
ནང་དུ་ཆུག་དང་།" ཞེས་བཤད།
བྱིས་པ་ཚོས་མགོ་བོ་ཡར་བཀྱགས་ནས་བལྟས་ཤིང་། དེའི་ནང་ནས་སྐྲ་ལོ་ལྕང་གཅིག་
མའི་བུ་མོ་ཞིག་གིས་ཁྱོད་ཚོ་རྩེད་ཐེངས་རྗེས་མའི་ནང་དུ་ཤོག” ཅེས་བཤད།
རུ་ཐེ་ཡིས་ངར་སྐད་ཀྱིས་”ངས་ད་ལྟ་བརྩེ་དགོས།” ཞེས་བཤད།
"དེ་མི་འགྲིག ཐེངས་རྗེས་མ་བར་དུ་རྩེ་མི་ཐུབ།
རུ་ཐེ་ཡིས་སྡིགས་ར་སྐུལ་བའི་ཚུལ་གྱིས་རྩེད་ཐང་གི་སྟེང་དུ་སོང་། ངས་བརྩེ་རྒྱུ་ཡིན།
བུ་མོ་ལྕང་གཅིག་མས་རང་གི་དབྱུག་པར་དམ་པོས་འཇུས། རུ་ཐེ་ཁོ་མོའི་སྟེང་དུ་ཤོར་
ནས་ཁོ་མོར་འགྲམ་ལྕག་ཅིག་གཞུས་ཤིང་། ཕར་ཕུད་རྒྱག་བཏང་ནས་ལག་གི་དབྱུག་པ་དེ་
བཙན་པོས་འཕྲོག་རྗེས་ངས་བརྩེ་རྒྱུ་ཡིན་ཞེས་བཤད་པ་ཡིན་ཨ ཞེས་རྒྱལ་ཁའི་ཉམས་
དང་བཅས་བཤད།
བུད་མེད་ལོ་ལོན་དེ་ཡར་ལངས་ནས་ཚུར་རྩེད་ཐང་དུ་སླེབས། རུ་ཐེ་ཡིས་གཏུམ་
ཉམས་དང་བཅས་དབྱུག་པ་ལག་ཏུ་དམ་པོར་བཟུང་། བུད་མེད་ལོ་ལོན་དེས་ཁྱོད་ཀྱིས་
གཟའ་འཁོར་སྔོན་མར་རལ་ཧྥི་ལ་རྩེ་རུ་བཅུག་པ་བཞིན། ཁོ་མོར་ཡང་རྩེ་རུ་ཆུག་དང་།
ཞེས་བཤད།
ཕྲུ་གུ་ཚོས་ལག་གི་དབྱུག་པ་ཁག་ཐང་ལ་གཡུགས་ནས། རྩེད་ཐང་ལས་ཕྱི་ལ་བཤར་
སོང་། ཁོ་ཚོ་ཅུང་ཐག་རིང་ཙམ་ནས་ལངས་ནས་བསྡད་པ་དང་། གདོང་ལ་རྣམ་འགྱུར་
ཅི་ཡང་མེད་པའི་སྒོ་ནས་ཁོ་མོར་བལྟས་ནས་བསྡད། རུ་ཐེ་ཡིས་ཁོ་ཚོ་འགྲོ་བར་བལྟས་
ཤིང་། དེ་ནས་དབྱུག་པས་སྤོ་ལོ་ལ་གཅིག་གཞུས་རྗེས། རང་ཉིད་སྤོ་ལོའི་རྗེས་སུ་རྒྱུག་
བཞིན་ཤོག་དང་ཝིན་ཧྥིལད། དབྱུག་པ་ཞིག་འཁྱེར་ནས་ཤོག” ཅེས་བཤད། དེ་ནས་ཁོ་
མོས་ཡ་མཚན་པའི་མིག་མདངས་དང་བཅས་ཚུར་བལྟས། ཝིན་ཧྥིལད་ཡང་ཁོ་མོར་ལྟད་
མོར་བལྟས་ཡོད་པའི་བྱིས་པ་ཚོའི་གྲས་སུ་ཞུགས་ནས། གདོང་ལ་རྣམ་འགྱུར་ཅི་ཡང་མེད་
པའི་སྒོ་ནས་ཁོ་མོར་བལྟས་ནས་འདུག ཁོ་མོས་དེ་ལ་སྣང་དོགས་མེད་པའི་ཚུལ་གྱིས་སྤོ་
ལོ་ལ་ཡང་བསྐྱར་ཐེངས་གཅིག་གཞུས། ཁོ་མོས་ཐལ་རྡུལ་ཆེན་པོ་བསླངས་ཤིང་། སྤོ་ལོ་
བརྩེས་ནས་ཧ་ཅང་སྐྱིད་པོ་འབྱུང་གི་ཡོད་མདོག་བསྟན། བྱིས་པ་ཚོས་མུ་མཐུད་དུ་ཁོ་མོར་
བལྟས་ནས་བསྡད། རུ་ཐེ་ཡིས་སྤོ་ལོ་གཉིས་མཉམ་གཤིབས་ཀྱིས་བསྒྲིགས་རྗེས། དེ་གཉིས་
ཀར་མཉམ་དུ་གཞུས་ཤིང་། དེ་ནས་ཁོ་མོས་ཚུར་ལྟད་མོར་བལྟས་ནས་ཡོད་པའི་མིག་ཟུང་
དེ་དག་ལ་རྒྱབ་བསྟན་ནས་ཅུང་ཙམ་བསྡད་རྗེས། ཡང་བསྐྱར་ཁ་ཚུར་ཕྱིར་འཁོར། དེ་ནས་
ཁོ་མོས་རྩེད་དབྱུག་ལག་ཏུ་བཟུང་ནས་གློ་བུར་དུ་ཁོ་ཚོའི་ཕྱོགས་སུ་ཡོང་ནས་ཁྱོད་ཚོ་ཡང་
ཤོག་ལ་རྩེས་དང་ཞེས་བཤད་མོད། འོན་ཀྱང་། ཁོ་ཚོ་ཁུ་སིམ་པོས་ཕྱི་ནུར་བྱས། ཁོ་
མོས་ཁོ་ཚོར་ཡུད་ཙམ་ལ་ཅེར་རྗེས། རྩེད་དབྱུག་ཐང་ལ་གཡུགས་ནས།ངུ་བཞིན་དུ་ཁྱིམ་
ལ་ཕྱིར་བརྒྱུགས་སོང་། བྱིས་པ་གཞན་པ་ཚོ་རྩེད་ཐང་སྟེང་དུ་ཕྱིར་ཡོང་།
བུ་མོ་ལྕང་གཅིག་ཅན་དེས་ཝིན་ཧྥིལད་ལ་“ཁྱོད་རྩེད་ཐེངས་རྗེས་མའི་ནང་དུ་ཤོག་ཨ།”
ཞེས་བཤད།
ལྟད་མོར་བལྟས་ཡོད་པའི་བུད་མེད་ལོ་ལོན་དེས་“ཁོ་མོ་ཚུར་ཕྱིར་སླེབས་དུས། རྣམ་
འགྱུར་ཡག་པོ་བསྟན་ནས་ཁོ་མོར་རྩེ་རུ་ཆུག་ཨ། ཁྱོད་རང་ཉིད་ཀྱང་རང་ཤེད་ཚ་པོ་ཞིག་
རེད། ཨམ་མེ།” ཞེས་ཁོ་ཚོར་ཉེན་བརྡ་བཏང་། རྩེད་མོ་མུ་མཐུད་དུ་རྩེ་བཞིན་ཡོད་
ཅིང་། ཇོ་ཌི་ཚང་གི་རས་གུར་ནང་དུ་རུ་ཐེ་ཡིས་སེམས་སྡུག་དང་བཅས་ངུ་ཤུམ་བྱེད་བཞིན་
ཡོད།
དོས་འཁོར་དེ་མཛེས་ཤིང་སྡུག་པའི་གཞུང་ལམ་བརྒྱུད་ནས་འགྲོ་བཞིན་ཡོད། དོས་འཁོར་
དེ་ཤིང་ཏོག་ར་བ་བརྒྱུད་ནས་སོང་ཞིང་། ར་བའི་ནང་གི་ཁམ་བུའི་ཁ་མདོག་འགྱུར་གྱི་
འདུག་ལ། དོས་འཁོར་དེ་རྒུན་འབྲུམ་ར་བ་བརྒྱུད་ནས་སོང་ཞིང་། རྒུན་སྡོང་སྟེང་གི་རྒུན་
འབྲུམ་ཆུན་པོ་རྣམས་སྐྱ་ཞིང་ལྗང་། དོས་འཁོར་དེ་སྟར་སྡོང་གི་འོག་ཏུ་སོང་ཞིང་། སྟར་
སྡོང་གི་ཡལ་ག་རིང་པོ་རྣམས་ལམ་སྟེང་ནས་ཕར་ཚུར་བསྲིངས་ཡོད། སྒོ་ཆེན་རེ་རེའི་
མདུན་ནས་ཨལ་གྱིས་རླངས་འཁོར་དལ་སྐོར་བྱས་ཤིང་། སྒོ་ཆེན་རེ་རེའི་མདུན་དུ་གླ་པ་
མི་དགོས། འབྲེལ་མེད་ནང་དུ་མ་འཛུལ།" ཞེས་པའི་བརྡ་ཡིག་སྦྱར་ཡོད།
ཨལ་གྱིས་" ཨ་ཕ།ཤིང་ཏོག་རྣམས་སྨིན་གྲབས་འདུག་པས། མ་འགྱངས་པར་ལས་ཀ་ཡོད་
རྒྱུ་རེད། ས་ཆ་ཡ་མཚན་ཞིག་རེད། ལས་ཀ་ཡོད་མེད་མ་དྲིས་གོང་ནས་ལས་ཀ་མེད་ཅེས་ཚུར་
བཤད་ཡོང་གི་འདུག་ཨ།” ཞེས་བཤད་ཅིང་། ཁོས་རླངས་འཁོར་དལ་མོས་བསྐོར་ནས་སོང་།
ཨ་ཕས་"ཡང་མིན་ན་ཐད་ཀར་ནང་དུ་འཛུལ་ནས་དྲིས་ན་ག་འདྲ་ཡིན། དེ་འདྲ་བྱས་
ན་དགའ་རྒྱུ་རེད།" ཅེས་བཤད།
སྐབས་དེར་ལས་དོར་དང་ནང་སྟོད་སྔོན་པོ་གྱོན་པའི་སྐྱེས་པ་ཞིག་ལམ་འགྲམ་བརྒྱུད་
ནས་འགྲོ་བཞིན་འདུག་ཅིང་། ཨལ་གྱིས་ཁོའི་འགྲམ་ནས་དོས་འཁོར་ཁ་བཀག་ནས་" ཝ་ཡེ།
སྐུ་ཞབས། འདི་ཕྱོགས་སུ་ལས་ཀ་གང་དུ་ཡོད་པ་ཤེས་སམ།" ཞེས་དྲིས།
སྐྱེས་པ་དེས་འགྲོ་མཚམས་བཞག་ནས་ཁྲེལ་འཛུམ་ཞིག་བསྟན་པས། ཁོའི་མདུན་སོ་
མེད་པ་དེ་གསལ་པོར་མངོན་བྱུང་། སྐྱེས་པ་དེས་"མི་ཤེས། ཁྱོད་ཚོས་ཤེས་སམ། གཟའ་འཁོར་
ཧྲིལ་པོར་ཡར་མར་སོང་ནས་བཙལ་མོད། ངས་ནི་གཅིག་ཀྱང་རྙེད་མ་སོང་ཞེས་བཤད།
ཨལ་གྱིས་གཞུང་བཙུགས་གཞིས་སྒར་དེར་སྡོད་མཁན་ཡིན་ནམ།” ཞེས་དྲིས།
"ཡིན།”
ཡ། དེས་ན་ཤོག སྟེང་དུ་བོབས་ཤིག ང་ཚོས་མཉམ་དུ་འཚོལ།” སྐྱེས་པ་དེ་རླངས་
འཁོར་གྱི་འགྲམ་སྐྱོར་ངོས་ནས་ཡར་འགོས་ནས། གཞུག་སྒམ་མཐིལ་དུ་ལྡིང་།
ཨ་ཕས་ང་ལ་ང་ཚོར་ལས་ཀ་ཞིག་རྙེད་རྒྱུ་རེད་བསམས་པའི་ཚོར་བ་ཞིག་མི་འདུག
འོན་ཀྱང་། ཨེ་རྙེད་བལྟ་དགོས་རྒྱུ་རེད། ང་ཚོས་ཐ་ན་གང་ཕྱོགས་ནས་འཚོལ་དགོས་པའང་
མི་ཤེས ཞེས་བཤད།
ཨལ་གྱིས་ང་ཚོས་སྒར་ནང་གི་མི་གཞན་པ་ཚོར་དྲིས་ཡོད་ན་འགྲིག་ཡོད་རྒྱུ་རེད། ད་
ཁྱོད་ག་འདྲ་འདུག་གམ། ཨ་ཁུ་ཇོན ཞེས་བཤད།
ཨ་ཁུ་ཇོན་གྱིས་ད་དུང་ཡང་ན་ཟུག་གཏོང་གི་འདུག གཟུགས་པོ་ཧྲིལ་པོར་ན་ཟུག་
གཏོང་གི་འདུག འདི་ངས་རང་སྡུག་རང་གིས་ཉོས་པ་རེད། སྔ་ས་ནས་ཁྱོད་ཚོ་དང་ཁ་
བྲལ་ནས། བཟའ་མིའི་སྟེང་དུ་ཉེས་ཆད་འདི་འདྲ་འབབ་མ་བཅུག་ན་འགྲིག་ཡོད་པ་རེད།
ཅེས་བཤད།
ཨ་ཕས་ལག་པ་ཨ་ཁུ་ཇོན་གྱི་པུས་མོའི་སྟེང་དུ་བཞག་ནས་"ཉོན་དང་། ཁྱོད་རང་ཁ་
མ་འབྲལ། ང་ཚོའི་བཟའ་མི་འདི་ཁ་ཐོར་ཡ་ཐོར་དུ་འགྲོ་བཞིན་འདུག ཐོག་མར་ཨ་མེས་
དང་ཨ་ཕྱི་གྲོངས་སོང་བ་རེད། དེ་ནས་ནོ་ཡ་དང་ཁོན་ནེ་གཉིས་ཀ་བྲོས་སོང་བ་རེད། ད་
དུང་ཆོས་དཔོན་ཁོང་བཙོན་དུ་ཚུད་པ་རེད། ཅེས་བཤད།
ཇོན་གྱིས་ང་ལ་ང་ཚོ་ཆོས་དཔོན་དང་ཡང་བསྐྱར་ཕྱིར་ཐུག་གི་རེད་བསམ་པའི་ཚོར་
བ་ཞིག་འདུག ཅེས་བཤད།
ཨལ་གྱིས་བང་སྒྱུར་ཡུ་བའི་རྩེ་མོའི་རིལ་རྡོག་དེར་མཛུབ་མོས་རེག་བྱེད་བཞིན་ཁྱོད་
རང་འདི་འདྲ་ན་བཞིན་ཡོད་པས་ཚོར་བ་ཞིག་ཇི་ལྟར་ཡོད།” ཅེས་བཤད་ཅིང་། དེ་ནས་
ཁོས་ཨ་ཡ། ད་ཅི་ཡིན་ན་ཡིན། སྔོན་ལ་ཕྱིར་སོང་ནས། གང་ཕྱོགས་སུ་ལས་ཀ་ཡོད་མེད་
རྩད་གཅོད་བྱེད་དགོས། ང་ཚོས་འདི་ལྟར་མུན་ནག་ནང་དུ་ལག་ཉུག་བྱས་པས་ཕན་པ་
ཅི་ཡང་མི་འདུག” ཅེས་བཤད། ཁོས་རླངས་འཁོར་ཁ་བཀག་རྗེས་མགོ་བོ་སྒེའུ་ཁང་ལས་
བསྲིངས་ནས། གཞུག་སྒམ་ཕྱོགས་སུ་” ཨ་རོགས་ཚོ། ང་ཚོ་སྔོན་ལ་གཞིས་སྒར་དུ་ཕྱིར་
སོང་ནས། གང་ཕྱོགས་སུ་ལས་ཀ་ཡོད་མེད་རྩད་གཅོད་ཅིག་བྱེད། འདི་ལྟར་རླངས་སྣུམ་
བསྲེགས་ནས་ཕན་པ་ཅི་ཡང་མི་འདུག” ཅེས་བཤད།
སྐམ་ཞིང་རིད་པའི་མི་དེ་དོས་འཁོར་གྱི་འགྲམ་སྐྱོར་ངོས་ནས་ཡར་དགྱེ་ནས་“ང་ལ་
ཁྱད་པར་མེད། ངའི་རྐང་པ་བརྡར་ནས་ལོང་ཚིགས་བར་དུ་གློག་ཤུན་ཕུད་ཡོད་ལ། ད་དུང་
ཟས་ཁམ་གང་ཙམ་ཡང་བཟའ་རྒྱུ་མ་བྱུང་།" ཞེས་བཤད།
ཨལ་གྱིས་གཞུང་ལམ་དཀྱིལ་ནས་རླངས་འཁོར་ཁ་ཕྱིར་བསྐོར་ནས་གཞིས་སྒར་གྱི་
ཕྱོགས་སུ་སོང་།
ཨ་ཕས་ཨ་མ་སེམས་པ་ཧ་ཅང་སྡུག་རྒྱུ་རེད། ལྷག་པར་དུ་ཋོམ་ལ་དེ་འདྲ་ལས་སླ་པོས་
རྙེད་ནས་ང་ཚོར་མ་རྙེད་ན།” ཞེས་བཤད།
ཨལ་གྱིས་གཅིག་བྱས་ན་ཁོ་ལ་ཡང་རྙེད་མེད་སྲིད། གཅིག་བྱས་ན་ཁོས་ཀྱང་ལས་ཀ་
འཚོལ་བཞིན་ཡོད་རྒྱུ་རེད། ང་ལ་རླངས་འཁོར་ཞིག་གསོ་ཁང་ཞིག་ནས་ལས་ཀ་རྙེད་ན་
ཨང་། དེ་ལྟར་བྱས་ན་དེ་ནས་ངས་མགྱོགས་པོར་ཞིག་གསོའི་ལག་རྩལ་སློབ་ཐུབ་རྒྱུ་རེད།
ང་མ་གཞི་ནས་ལས་ཀ་དེ་ལ་དགའ།" ཞེས་བཤད།
ཨ་ཕས་སྣ་ཤུ་ཞིག་བརྒྱབ་ཅིང་། དེ་ནས་ཁོ་ཚོ་ཚང་མ་འཇམ་ཅག་གེར་གཞིས་སྒར་དུ་
ཕྱིར་སོང་།
སྐྱེས་མའི་ལྷན་ཚོགས་ཕྱིར་ལོག་པ་ན། ཨ་མ་ཇོ་ཌི་ཚང་གི་གུར་མདུན་གྱི་སྒམ་ཞིག་གི་སྟེང་
དུ་བསྡད་ནས། མིག་གིས་རང་དབང་མེད་པར་རོ་སི་ཤ་རོན་ལ་བལྟས། ཁོ་མོས་“ཨུན།
། ང་
ལོ་ངོ་མང་པོའི་རིང་ལ།དེ་རིང་ལྟ་བུའི་དགའ་ཚོར་སྐྱེས་མྱོང་མེད། སྐྱེས་མ་དེ་ཚོ་དེ་འདྲའི་
བཟང་བ་ལ།” ཞེས་བཤད།
རོ་སི་ཤ་རོན་གྱིས་"ངས་བུ་གསོ་ཁང་དུ་ལས་ཀ་བྱེད་ཆོག དེ་ཁོ་ཚོས་ང་ལ་ལབ་
སོང་། དེ་གར་ཕྲུ་གུ་དང་འབྲེལ་བའི་ཤེས་བྱ་སྦྱངས་པ་ཡིན་ན། རྗེས་སོར་རང་ཉིད་ཀྱིས་
དངོས་སུ་ལག་བསྟར་བྱེད་ཆོག” ཅེས་བཤད།
ཨ་མས་སྣང་བ་རྒྱ་ཡན་གྱི་སྒོ་ནས་མགོ་བོ་ལྡེམ་ལྡེམ་བྱེད་བཞིན་"ང་ཚོའི་སྐྱེས་པ་ཚོ་
ལའང་ལས་ཀ་རེ་རྙེད་པ་ཡིན་ན་ག་འདྲ་བཟང་རྒྱུ་རེད། ཁོ་ཚོས་ལས་ཀ་རེ་ལས་ནས། ཡོང་
སྒོ་ཅུང་ཙམ་རེ་འབབ་རྒྱུ་ཡོད་ན། ག་འདྲ་སྐྱིད་ཨང་།” ཞེས་བཤད་ཅིང་། ཁོ་མོའི་མིག་ཟུང་
བར་སྣང་ལ་གཡེངས། “ཁོ་ཚོས་ཕྱི་ལོགས་ནས་ལས་ཀ་ལས་ནས། ང་ཚོས་འདི་ག་ནས་
ལས་ཀ་ལས་ན། ག་འདྲ་སྐྱིད་ཨང་། འདི་གའི་མི་ཚང་མ་འདི་འདྲ་བཟང་། ཐོག་མར་
ངས་ཐབ་ཀ་ཆུང་ཆུང་ཞིག་ཉོ་དགོས། དེར་སྒོར་མོ་མང་པོ་མི་དགོས། དེ་ནས་རས་གུར་ཞིག་
ཉོ་དགོས། བཟའ་མི་ཚང་མ་ཤོང་ས་དེ་འདྲ། དེ་ནས་གཅིག་བྱས་ན་འཐེན་འཕར་ཡོད་
སའི་ཉལ་གདན་རྙིང་པ་ཞིག་ཀྱང་ཉོ་དགོས་རྒྱུ་རེད། ད་ལྟའི་རས་གུར་འདི་ཟ་མ་བཟའ་
ས་བྱེད་ཆོག གཟའ་སྤེན་པའི་དགོང་མོར་ཞབས་བྲོའི་དགོང་ཚོགས་སུ་སོང་ཆོག ཁོ་ཚོས་
ཟེར་ན། དགོང་ཚོགས་སུ་རང་ཉིད་ཀྱིས་མི་གཞན་པ་མགྲོན་འབོད་བྱེད་ཆོག་ཟེར། ང་ཚོར་
མགྲོན་འབོད་བྱེད་རྒྱུའི་གྲོགས་པོ་རེ་ཡོད་ན་ཨང་། གཅིག་བྱས་ན་ངེད་ཚང་གི་སྐྱེས་པ་ཚོར་མགྲོན་འབོད་བྱེད་རྒྱུའི་ངོ་ཤེས་རེ་ཡོད་སྲིད།
རོ་སི་ཤ་རོན་གྱིས་སྲང་ལམ་ཕྱོགས་སུ་རྒྱང་ལྟ་བྱས་ནས་ངས་མངལ་ཤོར་རྒྱུ་རེད་ཟེར་
མཁན་གྱི་བུད་མེད་དེ་... །” ཞེས་ཅི་ཞིག་བཤད་མགོ་བརྩམས།
ཨ་མས་“ད་ཁྱོད་ཀྱིས་ཁ་ཚུམས་ཤིག” ཅེས་ཁོ་མོར་ཉེན་བརྡ་བཏང་།
རོ་སི་ཤ་རོན་གྱིས་སྐད་མགོ་དམའ་མོས་ངས་ཁོ་མོ་མཐོང་གི་འདུག ངས་བལྟས་ན་ཁོ་
མོ་འདིར་ཡོང་རྒྱུ་ཡིན་པ་འདྲ།རེད། ཁོ་མོ་འདི་གར་ཡོང་གི་འདུག ཨ་མ། ཁྱོད་ཀྱིས་ཁོ་མོ་...།
ཞེས་བཤད།
ཨ་མ་ཁ་ཕར་འཁོར་ནས་ཚུར་ཉེ་སར་ཡོང་བཞིན་པའི་སྣང་བརྙན་དེར་བལྟས།
བུད་མེད་དེས་‘བདེ་མོ། ང་ལྕམ་སན་ཌི་རེ་ཡིན། ལི་སི་བྷེད་སན་ཌི་རེ། ངས་བུ་མོ་འདི་
དེ་རིང་ཞོགས་པར་མཐོང་བྱུང་།" ཞེས་བཤད།
ཨ་མས་"ཁྱོད་བདེ་མོ།” ཞེས་བཤད།
ཁྱོད་དཀོན་མཆོག་ལ་དད་པ་ཡོད་དམ།"
ཨ་མས་དད་པ་ཧ་ཅང་ཡོད། ཅེས་བཤད།
"ཁྱོད་རང་བསྐྱབས་སོང་ངམ།"
"བསྐྱབས་སོང་།" ཨ་མས་གདོང་པ་རྔམ་གནག་བསྟན་ནས་ད་དུང་ཅི་ཟེར་ལ་སྒུག་
ནས་བསྡད།
ལི་སི་བྷེད་ཀྱིས་ཨོ། དེས་ན་ཡག་པོ་འདུག གནས་འདི་རུ་སྡིག་ཅན་གྱིས་གང་འདུག
ཁྱོད་ཚོ་ས་ཆ་འཇིགས་སུ་རུང་བ་ཞིག་ཏུ་བསླེབས་པ་རེད། མ་རུང་བའི་སེམས་ཅན་གྱིས་
ག་ས་གང་དུ་ཁྱབ་ཡོད། མ་རུང་བ་འདི་ཚོ་ག་ས་གང་དུ་ཡོད་པས། ཡང་དག་པའི་ཡེ་ཤུའི་
རྗེས་འཇུག་པ་ཞིག་གིས་བཟོད་ཐབས་མི་འདུག ང་ཚོའི་མཐའ་འཁོར་ཚང་མ་སྡིག་ཅན་
གྱིས་གང་འདུག་ཡ།” ཞེས་བཤད།
ཨ་མའི་གདོང་མདོག་ཅུང་འགྱུར་ཅིང་ཁ་དམ་པོར་བཙུམས་པ་དང་། དེ་ནས་ངག་
མགྱོགས་པོས་“ངས་བལྟས་ན་ཁོ་ཚོ་ཚང་མ་ཡ་རབས་ཤ་སྟག་རེད། ཅེས་བཤད།
ལྕམ་སན་ཌི་རེ་ཡིས་མིག་གིས་ཅེར་ནས། སྐད་ཤུགས་ཆེན་པོས་“ཡ་རབས་རེད་ཨེ།
ཁོ་ཚོས་ཞབས་བྲོ་འཁྲབ་ནས། ཕར་འཐམ་ཚུར་འཁྱུད་བྱེད་པ་དེ་ཡང་ཡ་རབས་ཀྱི་སྤྱོད་
པ་རེད་དམ། ངས་ཁྱོད་ལ་བཤད་ཡ། སྒར་འདིའི་ནང་དུ་རྟག་བརྟན་གྱི་རྣམ་ཤེས་ཀྱི་རེ་
བ་ཙམ་ཡང་མི་འདུག མདང་དགོང་ཝེ་ཌི་ཕ་ཆི་གྲོང་རྡལ་དུ་འཚོགས་པའི་ཆོས་ཚོགས་
ཤིག་ལ་སོང་བ་ཡིན་ལ། སྐབས་དེར་ཆོས་དཔོན་གྱིས་ཅི་ཞིག་གསུངས་པ་ཤེས་སམ། ཁོང་
གིས། 'སྒར་དེའི་ནང་དུ་མ་རུང་བས་གང་ཡོད་ལ། དེ་གར་དབུལ་པོ་ཚོ་ཕྱུག་པོར་འགྱུར་
ཐབས་བྱེད་ཀྱི་ཡོད།' ཅེས་གསུངས་ཤིང་། དེ་ནས་མུ་མཐུད་དུ། ་ཁོ་ཚོས་ཆོ་ངེ་དང་འཁུན་
སྒྲ་འདོན་པའི་ཚབ་ཏུ། ཞབས་བྲོ་འཁྲབ་ནས་འཐམ་འཁྱུད་བྱེད་ཀྱི་འདུག་ཅེས་གསུངས་
སོང་། ད་དུང་ཁོང་གིས། ‘དོ་ནུབ་འདིར་མ་སླེབས་པ་ཚང་མ་སྡིག་ཅན་ཤ་སྟག་རེད།' ཅེས་
གསུངས། ཁོང་གི་གསུང་ཆོས་ལ་ཉན་པ་དེས། མི་ཞིག་གི་སེམས་ལ་དངོས་གནས་བདེ་བ་
སྟེར། ང་ཚོས་རང་ཉིད་ལ་ཉེན་ཁ་མེད་པ་ཤེས་ཀྱི་ཡོད། ང་ཚོས་ཞབས་བྲོ་དེ་འདྲ་གཏན་
ནས་འཁྲབ་མྱོང་མེད ཅེས་བཤད།
ཨ་མའི་གདོང་མདོག་དམར་པོར་གྱུར། ཁོ་མོ་དལ་མོས་ཡར་ལངས་ནས་གདོང་པ་
ལྕམ་སན་ཌི་རེ་ལ་ཕྱོགས་ཏེ་མར་སོང་། ད་ལྟ་ཉིད་དུ་མར་སོང་། ཁ་ནང་དུ་ཡང་ལེན་མི་
རུང་བའི་གནས་དེར་བསྐྱལ་བའི་སྡིག་པ་ཞིག་མ་བསགས་གོང་དུ་ཁྱོད་རང་ད་ལྟ་ཉིད་
དུ་མར་སོང་། ཁྱོད་ཀྱི་ཆོ་ངེ་འདོན་ས་དང་འཁུན་སྒྲ་འབྱིན་སར་ཕྱིར་སོང་།" ཞེས་བཤད།
ལྕམ་སན་ཌི་རེ་ཡིས་ཁ་གདངས་ཤིང་མིག་ཅེར་ནས། གོམ་གང་ཕྱི་ལ་ནུར། དེ་ནས་ཁོ་
མོ་དྲག་ཏུ་ཁྲོས། “ངས་ཁྱོད་ཚོ་ཡེ་ཤུའི་རྗེས་འཇུག་པ་རེད་བསམ་ཡོད།"
ཨ་མས་“ང་ཚོ་རྗེས་འཇུག་པ་ལོས་ཡིན། ཞེས་བཤད།
"མ་རེད། ཁྱོད་ཚོ་ཁོང་གི་རྗེས་འཇུག་པ་མ་རེད། ཁྱོད་དང་ཁྱོད་ཚོ་ཚང་མ་དམྱལ་བར་
སྐྱེ་རྒྱུའི་སྡིག་ཅན་ཤ་སྟག་རེད། གནས་ཚུལ་ཅི་ཡིན་ངས་ཆོས་ཚོགས་སྟེང་ནས་སྒྲོག་རྒྱུ་
ཡིན། ངས་ཁྱོད་ཚོའི་མུན་ནག་གི་རྣམ་ཤེས་དེ་མེ་ཡིས་འཚིག་པར་ལྟད་མོར་བལྟ་རྒྱུ་ཡིན་ལ།
བུ་མོ་འདིའི་གྲོད་ཁོག་ནང་གི་ཉེས་མེད་ཀྱི་ཕྲུ་གུ་དེ་ཡང་མེ་ཡིས་འཚིག་པར་བལྟ་རྒྱུ་ཡིན།
རོ་སི་ཤ་རོན་གྱི་ཁ་ནས་ངུ་སྐད་ཆུང་ཆུང་ཞིག་ཤོར། ཨ་མ་མར་སྒུར་ནས་ཐང་ནས་
དབྱུག་པ་ཞིག་བླངས།
ཨ་མས་ཁོང་ཁྲོ་དང་བཅས་“མར་སོང་། མར་སོང་རྗེས་གཏན་ནས་ཚུར་ཕྱིར་ཡོང་མི་
དགོས། ཁྱོད་དང་ཁྱོད་འདྲ་བ་ངས་སྔོན་ཆད་མཐོང་མྱོང་ཡོད། ཁྱོད་ཚོས་མི་གཞན་ལ་
བདེ་སྐྱིད་སོར་རྩེ་ཙམ་ཡང་ཡོད་དུ་མི་འཇུག མ་རེད་དམ ཞེས་བཤད་ནས་ལྕམ་སན་
ཌི་རེའི་ཉེ་སར་བཅར།
བུད་མེད་དེ་ཡུད་ཙམ་རིང་ལ་ཕྱི་ནུར་བྱས་ཤིང་། དེ་ནས་གློ་བུར་དུ་མགོ་བོ་ལྟག་
ལ་དགྱེ་ནས། ཅེ་སྤྱང་ལྟ་བུའི་ངུ་འབོད་སྒྲོག་བྱུང་། ཁོ་མོའི་མིག་འབྲས་རྒྱབ་ལ་འཁོར་
ཞིང་། ཕྲག་པ་དང་དཔུང་པ་ཐུར་ལ་ལྷོད་ཀྱིས་དཔྱངས་པ་དང་། ཁ་འགྲམ་ནས་མཆིལ་མ་
གར་པོ་ཞིག་ཐ་གུ་བཞིན་དུ་ཐུར་ལ་བསྣར། ཁོ་མོས་ཡང་བསྐྱར་ངུ་འབོད་བྱས་ཤིང་། ངུ་
འབོད་ཀྱི་སྒྲ་ནི་གཅན་གཟན་ཞིག་དང་འདྲ་བར་སྦོམ་ཞིང་རིང་། གུར་གཞན་པ་ཚོ་ལས་
སྐྱེས་པ་དང་བུད་མེད་ཚང་མ་ཡར་བརྒྱུགས་ཡོང་ནས། དེ་གར་འཇིགས་སྣང་དང་བཅས་
ཁུ་སིམ་པོར་ལངས། བུད་མེད་དེ་པུས་མོའི་སྟེང་དུ་མར་ལོག་སོང་ལ། ཁོ་མོའི་ངུ་འབོད་
ཀྱི་སྐད་ལ་འདར་སིག་བབས་ནས། རིམ་བཞིན་དུ་ལྡབ་ལྡིབ་ཀྱི་འཁུན་སྒྲ་ལྟ་བུར་གྱུར།
མོ་ལོགས་སུ་འགྱེལ་སོང་ལ། རྐང་ལག་ཚང་མ་ཁྱུག་འགུལ་བྱེད་ཅིང་། གདངས་ནས་ཡོད་
པའི་མིག་ལྤགས་འོག་ནས་མིག་འབྲས་ཀྱི་དཀར་ཆ་ཕྱི་རུ་མངོན།
སྐྱེས་པ་ཞིག་གིས་སྐད་ཤུགས་ཆུང་ངུས་གདོན་འདྲེ་ཞུགས་སོང་། མོ་ལ་གདོན་འདྲེ་
ཞུགས་སོང་།" ཟེར་བཤད། ཨ་མས་ཁྱུག་འགུལ་བྱེད་བཞིན་པའི་ཕུང་པོ་དེར་མར་བལྟས་
ནས་བསྡད།
གཞུང་སྒར་དོ་དམ་པ་གཟུགས་ཆུང་དེ་ཅུང་རྒྱ་ཡན་གྱི་ཚུལ་གྱིས་ཚུར་ཡོང་ནས་“དོན་
རྐྱེན་བྱུང་བ་རེད་དམ།” ཞེས་དྲིས། མི་ཚོགས་དེ་ཕར་བཀྱེད་ཚུར་བཀྱེད་བྱས་ནས་ཁོ་ལ་
ལམ་བུ་ཕྱེས། ཁོས་ཐང་གི་བུད་མེད་དེར་མར་བལྟས་ནས་ཨ་ཁ་ཁ། ཁྱོད་ཚོ་འགའ་རེས་
རོགས་རམ་བྱས་ཏེ། ཁོ་མོ་རང་ཉིད་ཀྱི་གུར་ནང་དུ་སྐྱེལ་ཐུབ་བམ།” ཞེས་བཤད་པར། ཁུ་
སིམ་མེར་བསྡད་པའི་མང་ཚོགས་ཀྱིས་རྐང་པ་འགུལ་ཙམ་འགུལ་ཙམ་བྱས། དེ་ནས་སྐྱེས་
པ་གཉིས་མར་སྒུར་ནས། གཅིག་གིས་ཁོ་མོའི་མཆན་ཁུང་འོག་ནས་བཟུང་ཞིང་། གཞན་པ་
དེས་ཁོ་མོའི་རྐང་པ་ནས་བཟུང་ནས་ཡར་བཀྱགས། ཁོ་གཉིས་ཀྱིས་ཁོ་མོ་ཕར་འཁུར་བ་ན།
མང་ཚོགས་ཀྱིས་ཁོ་ཚོའི་རྗེས་དེད་ནས་དལ་མོས་སོང་། རོ་སི་ཤ་རོན་རས་རྒོད་ཀྱི་གུར་འོག་
ཏུ་ཕྱིར་འཛུལ་ནས་ཐང་ལ་ཉལ་ནས། རང་ཉིད་ཀྱི་ངོ་གདོང་མལ་གཟན་ཞིག་གིས་བཀབ།
དོ་དམ་པས་ཨ་མར་བལྟས་ཤིང་། དེ་ནས་ཁོ་མོའི་ལག་གི་དབྱུག་པ་ལ་བལྟས། ཁོས་ངལ་
དུབ་ཀྱི་འཛུམ་ཞིག་བསྟན་ནས་“རྡུང་རྡེག་བཏང་བ་ཡིན་ནམ།” ཞེས་དྲིས།
ཨ་མས་རང་སར་ཕྱིར་འགྲོ་བཞིན་པའི་མི་དམངས་ཚོའི་རྗེས་སུ་མར་བལྟས།དེ་ནས་ཁོ་
མོས་མགོ་བོ་དལ་མོས་གཡུག་གཡུག་བྱེད་བཞིན་“རྡུང་རྡེག་བཏང་མེད། འོན་ཀྱང་། གཏོང་
རྩིས་ཡིན། ཁོ་མོས་དེ་རིང་ངའི་བུ་མོར་འཇིགས་སྣང་ཐེངས་གཉིས་ལ་བསྐུལ་སོང་། ཞེས་
བཤད།
གཞུང་སྒར་དོ་དམ་པས་“ཁོ་མོ་ལ་མ་རྡུང་རོགས། ཁོ་མོའི་སེམས་ཁམས་བདེ་ཐང་མ་
རེད། ཁོ་མོའི་སེམས་ཁམས་བདེ་ཐང་མིན་པ་ཙམ་གྱིས་རེད། ཅེས་བཤད་ཅིང་། དེ་ནས་
ཁོས་སྐད་ངག་འཇམ་པོས་"ངས་ཁོ་མོ་དང་ཁོ་མོའི་ཁྱིམ་ཚང་འདི་དང་ཁ་བྲལ་སོང་ན་
ཨང་འདོད་ཡོད། ཁོ་མོས་སྒར་འདི་རུ་བཟོས་པའི་རྙོག་དྲ་དེ་གཞན་པ་སུ་ལས་ཀྱང་མང་།
ཞེས་ཁ་སྣོན་བྱས།
ཨ་མའི་ཁོང་ཁྲོ་ཡང་བསྐྱར་ཡར་སླེབས་གལ་སྲིད་ཁོ་མོ་ཡང་བསྐྱར་ཡར་ཡོང་ན།
ངས་དངོས་གནས་ཁོ་མོ་མི་རྡུང་བའི་ངེས་པ་མེད། དངོས་གནས་ངེས་པ་མེད། ངས་ཁོ་མོར་
ངའི་བུ་མོར་འདི་ལྟར་འཇིགས་སྐྲག་སློང་དུ་མི་འཇུག་ཐག་ཆོད་ཡིན།"
གཞུང་སྒར་དོ་དམ་པས་་དེ་ཐད་ལ་སེམས་ཁྲལ་མ་བྱེད། ལྕམ་ཇོ་ཌི། ཁོ་མོ་ཡང་བསྐྱར་
གཏན་ནས་ཡོང་གི་མ་རེད། ཁོ་མོས་ནམ་རྒྱུན་གསར་འབྱོར་པ་ཚོར་དེ་ལྟར་བྱེད་ཀྱི་ཡོད།
ཁོ་མོ་ཡང་བསྐྱར་ཡོང་གི་མ་རེད། ཁོ་མོས་ཁྱོད་རང་སྡིག་ཅན་ཞིག་རེད་བསམ་གྱི་ཡོད་པ་
རེད ཅེས་བཤད།
ཨ་མས་ཡིན་ཡ། ང་སྡིག་ཅན་ཞིག་ཡིན།” ཞེས་བཤད།
"མི་ཚང་མ་སྡིག་ཅན་ཡིན་པ་རེད། འོན་ཀྱང་། ཁོ་མོའི་བཤད་སྟངས་དེ་ལྟ་བུའི་སྡིག་
ཅན་ཞིག་ག་ལ་ཡིན། ཁོ་མོ་ནི་སེམས་ཁམས་མི་བདེ་བ་ཙམ་རེད། ལྕམ་ཇོ་ཌི
ཨ་མས་ཁོ་ལ་ལེགས་སོའི་མིག་མདངས་ཀྱིས་བལྟས་རྗེས་“ གོ་སོང་ངམ། རོ་སི་ཤ་རོན།
ཁོ་མོ་ནི་སེམས་ཁམས་མི་བདེ་མཁན་ཞིག་རེད། སྨྱོན་མ་ཞིག་རེད། ཞེས་སྐད་ཤུགས་ཆེན་
པོས་བཤད་མོད། འོན་ཀྱང་། བུ་མོས་མགོ་བོ་ཡར་མ་བཀྱགས། ཨ་མས་"སྐུ་ཞབས། ངས་
ཉེན་བརྡ་སྔོན་ལ་བཏང་ཡོད། ཁོ་མོ་ཡང་བསྐྱར་ཐེངས་ཤིག་ཡོང་རྒྱུ་ཡོད་དུས། ངས་རང་
ཚོད་ཟིན་མིན་ཁག་ཐེག་བྱེད་མི་ཐུབ། ངས་ཁོ་མོ་རྡུང་སྲིད།” ཅེས་བཤད།
ཁོས་ཐབས་ཤེས་ཟད་པའི་འཛུམ་ཞིག་བསྟན་ནས་“ ཁྱོད་རང་དེ་འདྲ་ཁོང་ཁྲོ་ལངས་
དོན་ངས་ཤེས། འོན་ཀྱང་། ཁྱོད་ཀྱིས་བཟོད་པ་སྒོམ་རོགས། ངས་ཁྱོད་ལ་བཟོད་པ་སྒོམ་
རོགས་ཞེས་རེ་བ་ཞུ་རྒྱུ་ལས་ཐབས་གཞན་མི་འདུག" ཅེས་བཤད་རྗེས། ཁོ་ལྕམ་སན་ཌི་རེ་
འཁྱེར་སོང་བའི་རས་གུར་དེའི་ཕྱོགས་སུ་དལ་མོས་ཕྱིན།
ཨ་མ་གུར་ནང་དུ་སོང་ནས་རོ་སི་ཤ་རོན་གྱི་འགྲམ་དུ་ཐང་ལ་བསྡད་ནས་"ཡར་ལྟོས་
དང་ཞེས་བཤད་མོད། བུ་མོ་མུ་མཐུད་དུ་ཐང་ལ་ཉལ་ནས་བསྡད། ཨ་མས་རང་ཉིད་ཀྱི་
བུ་མོའི་གདོང་པ་ལས་མལ་གཟན་དེ་དལ་མོས་ཡར་བླངས་ནས་བུད་མེད་སྨྱོན་མ་ཞིག་
ཡིན་ས་རེད། ཁོ་མོས་བཤད་པ་དེ་ཚོར་ཁྱོད་ཀྱིས་ཡིད་ཆེས་མ་བྱེད་ཨ།” ཞེས་བཤད།
རོ་སི་ཤ་རོན་གྱིས་འཇིགས་སྐྲག་གི་སྒོ་ནས་ངུ་མོ་བྱེད་བཞིན་ཁོ་མོས་མེ་ཡིས་སྲེག་པའི་
སྐོར་བཤད་དུས། ང་རང་ཉིད་མེ་ཡིས་འཚིག་བཞིན་པ་ལྟ་བུའི་ཚོར་བ་སྐྱེས། ཞེས་བཤད།
ཨ་མས་དེ་དོན་དངོས་མ་རེད ཅེས་བཤད།
བུ་མོས་ངུ་མོ་བྱེད་བཞིན་ང་དངོས་གནས་ཐང་ཆད་འདུག ཉིན་འདི་དག་རིང་ལ་
འབྱུང་བཞིན་པའི་དོན་དག་ཚང་མས་ང་ཧ་ཅང་ཐང་ཆད་དུ་བཅུག་སོང་། ང་གཉིད་ན་
འདོད། ང་གཉིད་ན་འདོད ཅེས་བཤད།
"ཡ། དེས་ན་ཁྱོད་གཉིད་ཅིག འདི་ནི་གནས་ཡག་པོ་ཞིག་ཡིན་པས། ཁྱོད་རང་གཉིད་
སྐྱིད་པོ་ཞིག་ཁུག་ཆོག་
འོན་ཀྱང་། ཁོ་མོ་ཡང་བསྐྱར་ཕྱིར་ཡོང་སྲིད།
ཨ་མས་"ཁོ་མོ་ཡོང་གི་མ་རེད། ང་སོང་ནས་སྒོ་ཁ་རུ་བསྡད་ནས་འདུག་ལ། ཁོ་མོ་རྩ་
བ་ནས་ཕྱིར་ཡོང་གི་མི་འཇུག ད་ལྟ་ངལ་གསོ་རྒྱོབས་མ་གཏོགས་མི་འགྱངས་པར་ཁྱོད་བུ་
གསོ་ཁང་དུ་ལས་ཀ་བྱེད་དུ་འགྲོ་དགོས། ཞེས་བཤད།
ཨ་མ་ཅུང་དཀའ་ཚེགས་དང་བཅས་དལ་མོས་ཡར་ཕྱིར་ལངས་ནས། གུར་སྒོ་རུ་སོང་
ཞིང་། དེ་གར་སྒམ་ཆུང་ཞིག་གི་སྟེང་དུ་བསྡད། ཁོ་མོས་གྲུ་མོ་གཉིས་ཀ་པུས་མོའི་སྟེང་དུ་
ཁེན་ནས། ལག་ཟུང་གི་སྙིམ་པས་མ་ནེ་བསྐྱོར་ནས་བསྡད། ཁོ་མོས་སྒར་འདིའི་ནང་
གི་ཡོ་ལང་ཡོད་ཚད་མིག་གིས་མཐོང་ལ། བྱིས་པའི་སྐད་སྒྲ་དང་ལྕགས་གོར་གྱི་བང་སྒྲ་རྣ་
བས་ཐོས། འོན་ཀྱང་། ཁོ་མོའི་མིག་ཟུང་གིས་རང་ཉིད་ཀྱི་མདུན་ངོས་ལ་ཅེར་ནས་བསྡད།
ཨ་ཕ་སྲང་ལམ་བརྒྱུད་ནས་ཚུར་ཡོང་ཞིང་། ཁོས་ཁོ་མོ་དེ་གར་བསྡད་ཡོད་པ་མཐོང་
བས། ཡོང་ནས་ཁོ་མོའི་འགྲམ་དུ་ཙོག་པུར་བསྡད། ཁོ་མོས་དལ་མོས་ཡར་ཁོ་ལ་བལྟས་
ནས་“ལས་ཀ་རྙེད་སོང་ངམ།” ཞེས་དྲིས།
ཁོས་ཁ་སྐྱེངས་པའི་སྒོ་ནས་“རྙེད་མ་སོང་། འོན་ཀྱང་། ང་ཚོས་གང་ནུས་ཀྱིས་བཙལ་
བ་ཡིན ཞེས་བཤད།
"ཨལ་དང་ཇོན། ད་དུང་རླངས་འཁོར་བཅས་གང་དུ་ཕྱིན་སོང་།
"ཨལ་གྱིས་རླངས་འཁོར་ཞིག་གསོ་བྱེད་བཞིན་ཡོད། ལག་ཆ་རེ་གཡོར་དགོས་ཟེར། མི་
དེས་རླངས་འཁོར་དེ་ག་རང་ནས་ཞིག་གསོ་བྱེད་དགོས་ཟེར།”
ཨ་མས་སྐྱོ་སྣང་དང་བཅས་“འདི་ནི་གནས་སྐྱིད་པོ་ཞིག་རེད། ང་ཚོས་གནས་སྐབས་
རིང་འདི་ནས་འཚོ་བ་སྐྱིད་པོ་ཞིག་རོལ་ཐུབ་ངེས” ཞེས་བཤད།
ཨ་ཕས་“ང་ཚོར་ལས་ཀ་རེ་རྙེད་རྒྱུ་ན་ད་གཟོད་...། ཅེས་བཤད།
“རེད་ཡ། གལ་སྲིད་ང་ཚོ་ཚང་མར་ལས་ཀ་རེ་རྙེད་རྒྱུ་ན།
ཨ་ཕས་ཁོ་མོའི་སྐྱོ་ཉམས་ཚོར་ནས། ཁོ་མོའི་གདོང་པར་ཞིབ་ལྟ་བྱས།་དེས་ན་ཁྱོད་
ཀྱིས་ཅིའི་ཕྱིར་སྡུག་ཉམས་སྟོན་གྱི་ཡོད་དམ། གནས་འདི་སྐྱིད་པོ་ཡིན་ན། དེས་ན་ཁྱོད་
ཀྱིས་ཅིའི་ཕྱིར་གདོང་པ་དྲུད་ནས་འདུག་དགོས་སམ།"
ཁོ་མོས་ཁོ་ལ་ཡུད་ཙམ་བལྟས་ཤིང་། དེ་ནས་མིག་ཟུང་དལ་མོས་བཙུམས། ཁྱད་
མཚར་ཞིག་ལ། རྒྱང་ཐག་རིང་བའི་འགྲུལ་བཞུད་དང་ཆད་རྒྱུ་མེད་པའི་བརྙས་བཅོས་
ཀྱི་དབང་གིས། ལྷོད་ལྷོད་ཀྱིས་བསམ་བློ་གཏོང་བའི་དུས་ཚོད་ཀྱང་མ་ཡོད་པ་འདྲ། ད་
ལྟ་འདིའི་ནང་གི་ཡུལ་མི་ཚོས་ང་ལ་ཚུར་འདི་འདྲ་ཡག་པོ་བྱེད་ཅིང་། ཧ་ཅང་བྱམས་པོ་
བྱས་པས། ངའི་སེམས་ལ་ཐོག་དང་པོར་འཁོར་ཡོང་བ་ནི་ཅི་ཞིག་ཡིན་པ་ཤེས་སམ། ཧ་
ཅང་ཡིད་སྐྱོ་བའི་དོན་དག་ཁག་ཐད་ཀར་ཡིད་ལ་ཕྱིར་ཤར་ཡོང་། དགོང་མོ་དེར་ཨ་མེས་
གྲོངས་ནས་ང་ཚོས་ཁོ་རང་དུར་སྦས་བྱས་པའི་དོན་དག་དེ་ཡིད་ལ་ཤར་ཡོང་། སྐབས་དེ་
དུས་སེམས་པ་ཆེན་པོ་སྡུག་རྒྱུ་མ་ཡོད་ཀྱང་། འདིར་སླེབས་རྗེས་སེམས་པ་ཧ་ཅང་སྐྱོ། དེ་
ནས་ཨ་ཕྱི་དང་། དེ་བཞིན་ནོ་ཡ་ཡང་དེ་ལྟར་བྱས་ཏེ་ང་ཚོ་དང་ཁ་བྲལ་སོང་བ་རེད། ནོ་
ཡ་དེ་ལྟར་གཙང་འགྲམ་ཞིག་བརྒྱུད་ནས་མར་ཕྱིན་སོང་བ་རེད། དོན་དག་དེ་དག་ཚང་མ་
སྡུག་བསྔལ་ཆེན་པོ་ཞིག་གི་ཆ་ཤས་རེ་རེ་ཡིན་ཞིང་། ད་ལྟ་ཚང་མ་ལུག་ཁྱུ་བཞིན་དུ་སེམས་
ནང་དུ་ཕྱིར་བཤར་ནས་ཡོང་གི་འདུག ཨ་ཕྱི་ཁོ་མོ་སྤྲང་འཁྱམ་པ་བཞིན་དུ་གྲོངས་པ་རེད་
ལ། སྤྲང་འཁྱམ་པ་བཞིན་དུ་དུར་འཇུག་བྱས་པ་རེད། དེ་ནི་ན་ཟུག་ཅིག་རེད། ན་ཟུག་ཧ་
ཅང་ཆེན་པོ་ཞིག་རེད། ནོ་ཡ་དེ་ལྟར་གཙང་འགྲམ་བརྒྱུད་ནས་མར་ཕྱིན་སོང་བ་རེད། ཁོས་
རང་མདུན་དུ་ཅི་ཞིག་ཡོད་པ་ཤེས་ཀྱི་མེད་ལ། དེ་ཤེས་ཐབས་མེད། ང་ཚོས་ཀྱང་ཤེས་ཀྱི་
མེད། དེ་ནས་ང་ཚོས་ཁོའི་ཤི་གསོན་གྱི་གནས་ཚུལ་རྩ་བ་ནས་གོ་རྒྱུ་མ་རེད། དེ་ནས་ཁོན་
ནེ་ཡང་དེ་ལྟར་ལྐོག་ལྐོག་སུད་སུད་ཀྱིས་བྲོས་སོང་བ་རེད། ངས་སྔོན་མ་སེམས་ནང་དུ་འདི་
ཚོར་བསམ་བློ་གཏོང་སའི་ས་མིག་བཞག་མེད་ལ། ད་ལྟ་རེ་རེ་བཞིན་ཕྱིར་བཤར་ཡོང་གི་
འདུག སྤྱིར་ཡིན་ན། ད་ལྟ་ང་ཚོ་གནས་ཡུལ་ཡག་པོ་ཞིག་ཏུ་སླེབས་ཡོད་པས། ང་སེམས་
དགའ་དགོས་པ་རེད།” ཁོ་མོས་སྐད་ཆ་བཤད་བཞིན་པའི་སྐབས་སུ་ཨ་ཕས་ཁོ་མོའི་ཁ་ལ་
བལྟས་ནས་བསྡད། ཁོ་མོའི་མིག་གཉིས་བཙུམས་ནས་འདུག ནོ་ཡ་ང་ཚོ་དང་ཁ་བྲལ་
འགྲོ་སའི་གཙང་འགྲམ་དེ་ནས་མཐོང་བའི་གཅན་གཟན་གྱི་མཆེ་བ་ལྟར་རྣོ་བའི་རི་བོ་
ཁག་སེམས་ལ་གསལ་ལྷང་ངེར་དྲན་ལ། ཨ་མེས་དུར་སྦས་བྱེད་སའི་ཞིང་ནང་གི་སོག་
ཐུར་ཁག་ཀྱང་གསལ་པོར་དྲན། ངས་ང་ཚོའི་ཁྱིམ་གྱི་གཙབ་གདན་ནག་པོ་དེ་གསལ་པོར་
དྲན་ལ། དེའི་སྟེང་དུ་ཟུག་པའི་བྱ་སྤུ་དང་སྟེང་དུ་བཙབ་ཤུལ་གྱི་ཐིག་རིས་སྣ་ཚོགས། བྱ་
ཁྲག་གིས་ནག་པོར་བསྒྱུར་པའི་ཁ་དོག་བཅས་གསལ་ལྷང་ངེར་དྲན།
ཨ་ཕའི་སྐད་གདངས་ཀྱང་ཁོ་མོའི་སྐད་གདངས་དང་འདྲ་བར་གྱུར་ནས་དེ་རིང་ངས་
ངང་པ་མཐོང་བྱུང་། ཁོ་ཚོ་ལྷོ་ཕྱོགས་སུ་འཕུར་བཞིན་འདུག་ལ། འཕུར་བ་ཧ་ཅང་མཐོ་
བས། བལྟས་ན་ཧ་ཅང་ཆུང་ཆུང་དུ་སྣང་། ངས་འཇོལ་མོ་ཚོ་ལྕགས་སྐུད་སྟེང་དུ་བབས་
ཡོད་པ་མཐོང་བྱུང་ལ། ཕུག་རོན་ཚོ་ར་བའི་སྟེང་དུ་བབས་འདུག་པའང་མཐོང་།” ཞེས་
བཤད་པས། ཨ་མས་མིག་ཕྱེས་ནས་ཁོ་ལ་ཡར་བལྟས། ཁོས་མུ་མཐུད་དུ་"འཚུབ་མ་ཆུང་
ཆུང་ཞིག་ལངས་ནས། ལོ་ཏོག་གི་ཁྲོད་དུ་མི་ཞིག་དང་འདྲ་བར། འཁོར་གྱིན་འཁོར་གྱིན་
བརྒྱུགས་སོང་། ངང་པ་ཚོ་རླུང་རྒྱུན་དང་འགྲོགས་ནས་འཕུར་ཞིང་། རླུང་རྒྱུན་དང་
འགྲོགས་ནས་ལྷོ་ཕྱོགས་སུ་འཕུར་སོང་།" ཞེས་བཤད།
ཨ་མས་འཛུམ་ཆུང་ཞིག་བསྟན་ནས་ཁྱོད་ཀྱིས་ད་དུང་དྲན་ནམ། ཕ་ཡུལ་དུ་ཡོད་དུས་
ང་ཚོས་ནམ་རྒྱུན་ཅི་ཞིག་ཟེར་བ་དྲན་ནམ། བྱ་ངང་པ་ལྷོ་ལ་འཕུར་དུས། ང་ཚོས་རྒྱུན་དུ།
'ད་ལོ་དགུན་ཤར་སྔ།' ཞེས་ཟེར་གྱི་ཡོད། ནམ་རྒྱུན་སྐད་ཆ་དེ་བཤད་པ་རེད་མོད། དོན་
དུ། དགུན་ཁ་ཟེར་བ་དེ་ཤར་རན་ལ་སླེབས་དུས་ཤར་རྒྱུ་ཞིག་རེད། འོན་ཀྱང་། ང་ཚོས་
ནམ་རྒྱུན་དུ། 'ད་ལོ་དགུན་ཤར་སྔ།' ཞེས་ཟེར་གྱི་ཡོད། དོན་དམ་པར་ང་ཚོས་ཅི་ཞིག་
ཟེར་འདོད་པ་ཡིན་ནམ།" ཞེས་བཤད།
ཨ་ཕས་"འཇོལ་མོ་ཚོ་ལྕགས་སྐུད་ཀྱི་སྟེང་དུ་བབས་ཡོད་པ་མཐོང་བྱུང་། དེ་ཚོ་ཕན་
ཚུན་ཧ་ཅང་བར་ཐག་ཉེ་པོས་བབས་སོང་། ད་དུང་ཕུག་རོན་མང་པོ་ཞིག་ཀྱང་འདུག ཕུག་
རོན་ཚོ་ལྕགས་རའི་སྐུད་པའི་སྟེང་དུ་བབས་ཡོད་དུས་གཞན་པ་སུ་ལས་ཀྱང་བརྟན། མང་
ཆེ་བ་གཉིས་རེ་གཉིས་རེ་ཆ་བྱས་ཏེ་འབབ་རྒྱུར་དགའ། མི་ཞིག་གི་གཟུགས་ཀྱི་ཆེ་ཆུང་ལྟར་
ཡོད་པའི་འཚུབ་མ་དེ་ཚོ། ལོ་ཏོག་ཁྲོད་ནས་ཞབས་བྲོ་འཁྲབ་བཞིན་འགྲོ། འཚུབ་མ་འདི་
དག་གི་ཆེ་ཆུང་མི་ཆེན་པོ་དང་འདྲ་ལ། རྩེད་སྟངས་བྱིས་པ་དང་འདྲ།" ཞེས་བཤད།
ཨ་མས་“ཕ་ཡུལ་གྱི་རྣམ་པ་ཕྱིར་དྲན་བྱ་མ་དགོས་ན་ཨང་འདོད། ད་ལྟ་དེ་ང་ཚོ་ལ་མི་
དབང་བས། ངས་དེ་དྲན་ངོས་ནས་བརྗེད་ཐུབ་ན་ཨང་འདོད། ད་དུང་ནོ་ཡ།" ཞེས་བཤད།
“ཁོ་ལ་མ་གཞི་ནས་གནད་དོན་ཡོད། ངས་བཤད་རྒྱུ་ནི། ཨུན། དེ་ངའི་སྐྱོན་ཆ་རེད།
"ངས་ཁྱོད་ལ་དེ་སྐོར་བཤད་ཀྱི་མ་འདུག་ལབ་ཡོད་ཨ། དེ་དུས་དེ་འདྲ་མ་བྱས་ན། ཁོ་
རང་གསོན་ཐུབ་ཡོད་མེད་ཀྱང་མི་ཤེས།"
འོན་ཀྱང་། ངས་དེ་ལས་དགའ་ཙམ་ཤེས་ཡོད་ན་ཨང་།
ཨ་མས་ད་དེ་མ་བཤད། ནོ་ཡ་ཁོ་ཁྱད་མཚར་ཞིག་ཡིན་པ་བདེན་པ་རེད། གཅིག་བྱས་
ན་ཁོས་གཙང་འགྲམ་ནས་འཚོ་བ་ཡག་པོ་ཞིག་སྐྱེལ་ཐུབ་ཀྱང་སྲིད། གཅིག་བྱས་ན་ཁོ་རང་
འདི་ལྟར་སོང་བ་དེ་འགྲིག་ཡོད་སྲིད། ད་ལྟ་ང་ཚོས་དེ་འདྲའི་ཕྱོགས་ལ་སེམས་ཁྲལ་བྱེད་མི་
ཐུབ། གནས་འདི་ནི་འདུག་ས་ཡག་པོ་ཞིག་རེད་ལ། གཅིག་བྱས་ན་ང་ཚོར་མགྱོགས་པོར་
ལས་ཀ་རྙེད་ཀྱང་སྲིད།" ཅེས་བཤད།
ཨ་ཕས་གནམ་ལ་མཛུབ་སྟོན་བྱས་ནས་ལྟོས་དང་། ངང་པ་དེ་ལས་མང་ཙམ་འཕུར་
བཞིན་གདའ། བྱ་ཚོགས་ཆེན་པོ་ཞིག་རེད། ཨ་མ། 'ད་ལོ་དགུན་ཤར་སྔ།' མ་རེད་དམ
ཞེས་བཤད།
ཁོ་མོ་ཁོང་དགོད་བྱས། "དོན་དག་མང་པོ་ཞིག་ང་ཚོས་ཐད་ཀར་སྒྲུབ་བཞིན་པ་མ་
གཏོགས། དེ་ལྟར་བསྒྲུབ་དགོས་པའི་རྒྱུ་མཚན་ཅི་ཡིན་ལ་བསམ་བློ་གཏོང་གི་མེད།
ཨ་ཕས་‘ཇོན་སླེབས་བྱུང་།” ཞེས་བཤད་ཅིང་། དེ་ནས་“འདིར་ཤོག་ནས་སྡོད་
དང་། ཇོན ཞེས་བཤད།
ཨ་ཁུ་ཇོན་ཁོ་ཚོའི་རྩར་ཚུར་ཡོང་ནས། ཨ་མའི་མདུན་དུ་ཙོག་པུར་བསྡད་དེ་ང་ཚོ་
ལག་སྟོང་ངང་ཕྱིར་སླེབས་ཡོད། དམིགས་ཡུལ་མེད་པར་འཁྱམ་བཞིན་པ་ཙམ་རེད། ཨོ།
ཨལ་གྱིས་ཁྱོད་ལ་གཅིག་ཐུག་དགོས་ཟེར། ཁོས་རླངས་འཁོར་གྱི་འགྱིག་འཁོར་བརྗེ་དགོས་
ཟེར། འཁོར་ལོའི་རྩེག་རིམ་གཅིག་མ་གཏོགས་ལྷག་མི་འདུག་ཟེར།” ཞེས་བཤད།
ཨ་ཕ་ཡར་ལངས་གོང་ཁེ་པོ་ཞིག་ཉོ་རྒྱུ་ཡོད་པར་སྨོན། ད་ང་ཚོར་སྒོར་མོ་ལྷག་མེད།
ཨལ་གང་དུ་ཡོད་དམ།
"གཤམ་གྱི་བཞི་མདོ་རྗེས་མ་དེ་ནས་གཡས་ཕྱོགས་སུ་འཁོར་དགོས། ཁོས་འགྱིག་
འཁོར་གསར་པ་ཞིག་མ་ཉོས་ན། དབུགས་རྐྱལ་འགད་རྒྱུ་རེད་ཟེར།" ཨ་ཕ་སྲང་ལམ་
བརྒྱུད་ནས་མར་སོང་ཞིང་། མིག་ཟུང་གིས་ནམ་མཁའི་མཐོངས་སུ་Vདབྱིབས་ཀྱིས་འཕུར་
བཞིན་པའི་ངང་ཁྱུའི་རྗེས་དེད།
ཨ་ཁུ་ཇོན་གྱིས་ཐང་ནས་རྡོ་བ་ཆུང་ཆུང་ཞིག་བླངས་རྗེས། སྦར་མོའི་ནང་ནས་ཐང་ལ་
གཡུགས་ཤིང་། དེ་ནས་ཡང་བསྐྱར་ཕྱིར་བསྒྲུགས། ཁོས་ཨ་མར་མིག་གིས་ཀྱང་མི་ལྟ་བར་
"ལས་ཀ་དངོས་གནས་རྙེད་ཀྱི་མི་འདུག” ཅེས་བཤད།
ཨ་མས་ཁྱོད་ཚོ་ཡར་མར་སོང་ནས་མ་བཙལ་ལམ།” ཞེས་བཤད།
"མ་བཙལ། འཚོལ་དགོས་དོན་ཡང་མི་འདུག ཁོ་ཚོས་བརྡ་ཡིག་གསལ་པོ་སྦྱར་འདུག
"རེད་ཡ། གང་ལྟར་ཋོམ་ལ་ལས་ཀ་ཞིག་རྙེད་ཡོད་ཤག་རེད། ཁོ་ད་དུང་ཡང་ཕྱིར་མ་
སླེབས།"
ཨ་ཁུ་ཇོན་གྱིས་"གཅིག་བྱས་ན་ཁོ་ཡང་ཁོན་ནེ་དང་ནོ་ཡ་གཉིས་དང་འདྲ་བར། ཁུ་
སིམ་མེར་བྲོས་སོང་བ་མིན་ནམ།” ཞེས་རང་ཉིད་ཀྱི་བསམ་ཚུལ་བཤད།
ཨ་མས་ཁོ་ལ་མིག་འབུར་ཚུགས་ཀྱིས་བལྟས་ཤིང་། དེ་ནས་མིག་མདངས་ཡང་བསྐྱར་
ཕྱིར་ལྷོད་ལ་ཕབ་ནས་“ང་རང་ཉིད་ཀྱིས་གསལ་པོར་ཤེས་པའི་དོན་དག་འགའ་རེ་ཡོད་ལ།
ང་རང་ཉིད་ལ་གདེང་ཚོད་ཡོད་པའི་དོན་དག་ཀྱང་འགའ་རེ་ཡོད། ཋོམ་ལ་ལས་ཀ་རྙེད་
ཡོད་ལ། ཁོ་རང་དགོང་དྲོ་ཕྱིར་སླེབས་རྒྱུ་རེད། དེ་ཏན་ཏན་ཡིན ཞེས་བཤད་ཅིང་། དེ་
ནས་ཁོ་མོའི་གདོང་པར་ཡིད་ཚིམ་པའི་འཛུམ་ཞིག་བླངས་ནས་" ཁོ་ཕྲུ་གུ་ཡ་རབས་ཤིག་
མ་རེད་དམ། ཁོ་ཕྲུ་གུ་བཟང་པོ་ཞིག་མ་རེད་དམ།” ཞེས་བཤད།
རླངས་འཁོར་ཆུང་བ་དང་དོས་འཁོར་ཚོ་སྒར་གྱི་ནང་དུ་ཕྱིར་ཡོང་གི་འདུག་ལ། སྐྱེས་
པ་ཚོ་སྐོར་དང་སྐོར་བྱས་ཏེ་གཙང་སྦྲ་ཁང་གི་ཕྱོགས་སུ་འགྲོ་ཡི་འདུག མི་རེ་རེས་ལག་ཏུ་
ལས་དོར་དང་ནང་སྟོད་གཙང་མ་རེ་འཁྱེར་ནས་ཡོད།
ཨ་མས་རྣམ་རིག་བསྒྲིམས། ཇོན། ཁྱོད་སོང་ནས་ཨ་ཕ་འཚོལ། ཁོ་ལ་ཚོང་ཁང་དུ་
སོང་ནས་སྲན་མ་དང་བྱེ་མ་ཀ་ར། ཤ་རྡོག་བརྔོ་རྒྱུ་རེ། ལ་སེར་བཅས་ཉོས་ཤོག་ལབ་རོགས།
དོ་ནུབ་ཁོ་ལ་ཡག་པོ་རེ་ཉོས་ཤོག་ལོབ།

ལེའུ་ཉེར་གསུམ་པ།

དོ་ནུབ་ང་ཚོས་དགོང་ཟས་ཡག་པོ་ཞིག་བཟའ།
གནས་སྤོའི་ཡུལ་མི་ཚོ་ནི་ལས་ཀའི་ཆེད་དུ་བྲེལ་འཚུབ་ལངས་ཤིང་། འཚོ་བའི་ཆེད་དུ་
གོག་ཉུལ་བྱེད། ཁོ་ཚོས་རྒྱུན་དུ་བདེ་སྐྱིད་འཚོལ་བཞིན་ཡོད་ཅིང་། རྒྱུན་དུ་བདེ་སྐྱིད་སྔོག་
བཞིན་ཡོད་ལ། རྒྱུན་དུ་བདེ་སྐྱིད་སྐྲུན་བཞིན་ཡོད། ཁོ་ཚོ་ནམ་རྒྱུན་དགའ་སྤྲོ་ལ་རྔམ་ནས་
ཡོད། ཁོ་ཚོའི་དགའ་སྤྲོ་ནི་མཚམས་ལ་ལར་སྐད་ཆའི་ནང་ནས་ཐོན་སྲིད། ཁོ་ཚོས་རང་
ཉིད་ཀྱི་འཚོ་བ་དེ་རྩེད་མཚར་གྱི་ནང་ནས་རོལ་བཞིན་ཡོད། ལམ་འགྲམ་གྱི་ཞག་སྒར་ནང་
དང་། ཆུ་ཡུར་གྱི་རགས་ཁའི་སྟེང་། གཡའ་ཤིང་གི་སྡོང་པོའི་འོག་སོགས་ནས། གཏམ་
རྒྱུད་མཁན་པོ་རེ་རིམ་གྱིས་བྱོན་ནས་ཡོང་ལ། དགོང་མོར་འོད་ཤུགས་ཆུང་བའི་མེ་འོད་
འོག་ནས། ཚང་མ་གཏམ་རྒྱུད་མཁན་པོའི་གཏམ་ལ་ཉན་དུ་འདུ་བཞིན་ཡོད། གཏམ་
རྒྱུད་འཆད་པའི་སྐབས་སུ་ཁོ་ཚོས་ཡིད་སེམས་རྩེ་གཅིག་གིས་ཉན་གྱི་ཡོད་ཅིང་། ཁོ་ཚོའི་
མཉམ་ཞུགས་ཀྱིས་གཏམ་རྒྱུད་ཁག་ཇེ་མཚར་དུ་གཏོང་གི་ཡོད།
ང་རང་ཇེ་རོ་ནེ་མོ་འདུལ་བའི་དམག་དཔུང་དུ་ཞུགས་མྱོང་ཡོད་ལ་... །
མི་ཚང་མས་རིག་པ་གཏད་ནས་ཉན་ཡོད་ཅིང་། ཁོ་ཚོའི་ཁུ་སིམ་པའི་མིག་ནང་དུ་མེ་
ཕུང་གི་འོད་སྣང་ཤར།།
ཨིན་ཇུན་དེ་ཚོ་རྣམ་རིག་གྲུང་ཞིང་གཟུགས་པོ་སྦྲུལ་ལྟར་མྱུར་ལ། གྲག་འགུལ་ཅི་ཡང་
མེད་པའི་སྒོ་ནས་འགྲོ་ཐུབ། ཁོ་ཚོས་ལོ་མ་སྐམ་པོའི་སྟེང་ནས་ཀྱང་གྲག་འགུལ་ཅི་ཡང་
མེད་པའི་སྒོ་ནས་འགྲོ་ཐུབ། ངས་ཀྱང་མཚམས་ལ་ལར་དེ་འདྲ་ཨེ་ཐུབ་ཚོད་ལྟ་བྱས་མྱོང་།
མི་ཚང་མས་རིག་པ་བསྒྲིམས་ནས་ཉན་ཞིང་། རང་ཉིད་ཀྱི་རྐང་འོག་ནས་ལོ་མ་སྐམ་
པོས་ཐག་སྒྲ་སྒྲོག་པ་ཡིད་ལ་དྲན།
སྐབས་དེར་དུས་ཚིགས་འགྱུར་བའི་སྐབས་ལ་འཁེལ་ཞིང་། སྤྲིན་ནག་ལང་ལོང་དུ་
འཁྲིགས། དུས་ཚོད་མ་འགྲིག་པ་རེད། དམག་དཔུང་གི་དམག་ཇུས་འགྲིག་སོང་བའི་གནས་
ཚུལ་ཞིག་གོ་མྱོང་ཡོད་དམ། ཁོ་ཚོར་གོ་སྐབས་ཐེངས་བཅུ་སྤྲད་རུང་། ད་དུང་ཡང་རྐང་
པ་རྡོ་ལ་ཐོགས་ནས་འགྱེལ་ངེས་རེད། དཔའ་རྟུལ་བརྒྱ་གསོད་པར་མདའ་ཤོག་གསུམ་རེ་
དགོས་ཀྱི་ཡོད། ནམ་རྒྱུན་དེ་འདྲ་ཡིན།
མི་ཚང་མས་ཉན་ནས་ཡོད་ཅིང་། བློ་རིག་བསྒྲིམས་ནས་ཉན་ཡོད་པའི་རྐྱེན་གྱིས་ཁོང་
ཚོའི་གདོང་པར་གཡོ་འགུལ་ཡོངས་སུ་བྲལ། གཏམ་རྒྱུད་བཤད་མཁན་ཚོས་གཏམ་རྒྱུད་
བཤད་ནས་ཉན་མཁན་གྱི་དང་བ་འདྲེན་ལ། ཁོ་ཚོས་བཤད་བཞིན་པའི་གཏམ་རྒྱུད་ཁག་
ནི་བརྗིད་ཆགས་ཀྱི་གཏམ་རྒྱུད་ཤ་སྟག་ཡིན་པའི་རྐྱེན་གྱིས། ཁོ་ཚོས་གཏམ་རྒྱུད་རྣམས་
བརྗིད་ཆགས་ཀྱི་གདངས་དང་། བརྗིད་ཆགས་ཀྱི་ཚིག་གིས་བཤད་ལ། བརྗིད་ཆགས་ཀྱི་
གཏམ་རྒྱུད་འཆད་པའི་བརྒྱུད་རིམ་ཁྲོད་དུ། ཉན་མཁན་ཚོ་ཡང་རིམ་བཞིན་བརྗིད་ཆགས་
སུ་འགྱུར་གྱི་ཡོད།
རི་ཟེ་ཞིག་ཏུ་དཔའ་རྟུལ་གཅིག་གིས་གདོང་པ་ཉི་མར་ཕྱོགས་ནས་འདུག་ཅིང་། དེ་ནི་
ཁོ་རང་མངོན་སར་འབུད་འདོད་པ་གསལ་པོ་རེད། ཁོས་དཔུང་ལག་གཉིས་ཀ་བརྐྱངས་
ནས། ཁ་ཉི་མར་འཁོར་ནས་གཅེར་བུར་ལངས་ནས་འདུག གཅིག་བྱས་ན་ཁོ་སྨྱོས་ཟིན་
པ་ཡིན་རྒྱུ་རེད། ངས་མི་ཤེས། དེ་གར་ལངས་ནས་དཔུང་ལག་ཕྱི་ལ་བརྐྱངས་པས། དངོས་
གནས་རྒྱ་གྲམ་ཞིག་དང་མཚུངས། ང་ཚོའི་བར་དུ་རྒྱང་ཐག་དབྱིན་ཁྲེ་བཞི་བརྒྱ་ཙམ་མ་
གཏོགས་མི་འདུག དེ་ནས། ང་ཚོའི་མི་ཚོས། རེད་ཡ། ཚང་མས་མེ་མདའི་སོ་པ་མིག་ཐད་
དུ་བླངས་ཤིང་། མཛུབ་མོས་རླུང་གི་རྒྱུ་ཕྱོགས་མྱངས། འོན་ཀྱང་། ཚང་མ་ཁ་སྦུབ་ཏུ་ལོག་
ནས་སྒུག་ནས་འདུག་པ་ལས། སུ་གཅིག་གིས་ཀྱང་མེ་མདའ་འཕེན་མ་ཐུབ། གཅིག་བྱས་ན་
ཨིན་ཇུན་དེས་ཀྱང་ཧ་གོ་ཡོད་སྲིད། ཁོས་ང་ཚོས་མེ་མདའ་འཕེན་མི་ཐུབ་པ་ཧ་གོ་ཡོད་སྲིད།
ཚང་མས་མེ་མདའ་འཕེན་ཆོག་ཆོག་བྱས་ནས་བསྡད། ཐ་ན་མེ་མདའ་ཕྲག་སྟེང་དུ་ལེན་
མཁན་ཡང་མ་བྱུང་། དེ་ལྟར་ཚང་མས་བལྟས་ནས་བསྡད། ཁོའི་མགོ་ལ་མགོ་རས་དཀྲིས་
ཡོད་ཅིང་། མགོ་རས་ཀྱི་གསེང་དུ་བྱ་སྒྲོ་ཞིག་གཟེར་ཡོད། ཁོ་ནི་དགོང་གི་ཉི་མ་དང་འདྲ་
བར་གཅེར་བུ་རེད། ཚང་མས་ཁོ་ལ་བལྟས་ནས་བསྡད། ང་ཚོ་དེ་གར་ཁ་སྦུབ་ཏུ་ལོག་
ནས། ཁོ་ལ་བལྟས་ནས་ཡུན་རིང་ལ་བསྡད་པ་ཡིན། ཁོ་རང་རྩ་བ་ནས་མི་འགུལ། དེ་ནས་
ང་ཚོའི་མདའ་དཔོན་དྲག་ཏུ་ཁྲོས་ནས་"མེ་མདའ་འཕོངས་ཤིག སྡར་མ་ཁྱོད་ཚོ། མྱུར་དུ་
མེ་མདའ་འཕོངས།" ཞེས་ཀུ་ཅོ་བརྒྱབ། ང་ཚོ་མུ་མཐུད་དུ་ཁ་སྦུབ་ཏུ་ལོག་ནས་བསྡད་པ་
ཡིན། མདའ་དཔོན་གྱིས་ངས་གྲངས་ཀ་ལྔའི་བར་དུ་བརྩི་རྒྱུ་ཡིན་ལ། དེའི་ནང་དུ་སུས་
མ་འཕངས་ན་དེ་ལ་དམག་ཁྲིམས་གཅོད་རྒྱུ་ཡིན ཞེས་སྡིགས་ར་བསྐུལ། དེ་ནས་ང་ཚོས་
ཀྱང་ལགས་སོ་ཟེར་བཞིན་མེ་མདའ་དལ་མོས་ཡར་བཀྱགས་མོད། འོན་ཀྱང་། ཚང་མས་
གཞན་ཞིག་གིས་ཐོག་མར་འཕེན་པར་སྒུག་ཡོད། ངའི་མི་ཚེའི་ནང་དུ་སྐབས་དེ་དུས་ལྟ་
བུའི་སེམས་པ་སྡུག་མྱོང་མེད། ངས་མེ་མདའ་ཁོའི་ལྟོ་བར་གཟས་པ་ཡིན་ཏེ། རྒྱུ་མཚན་
ནི། འདི་ལྟར་མ་གཏོགས་ཨིན་ཇུན་འདི་ཚོ་གསོད་མི་ཐུབ། དེ་ནས་ངས་གཅིག་མནན་པ་
ན། ཁོ་ལྗིད་ཏིག་གེ་ཐང་ལ་འགྱེལ་ནས་མར་འགྲིལ་སོང་། དེ་ནས་ང་ཚོ་ཡར་ཕྱིན་པ་ཡིན།
ཁོ་རི་ཟེ་རུ་ལངས་ནས་ཡོད་སྐབས་སྟོབས་ཆེན་ཞིག་ཏུ་སྣང་བ་ལས། དོན་དམ་པར་དེ་འདྲ་
གཟུགས་ཆེན་ཞིག་མ་རེད། ཁོ་རང་གཟུགས་སྟོབས་ཆུང་ཞིང་། གཟུགས་པོ་ཡོངས་རྨ་
ཁས་གང་བ་ཞིག་རེད། ཁྱོད་རང་གིས་སྒྲོ་གཤོག་མཛེས་ཤིང་རི་མོ་བཀྲ་ལ། མིག་ཟུང་ལ་
ཁྲ་རིས་དོད་ཅིང་། མཛེས་སྡུག་དང་ལྡན་པའི་སྒོ་ནས་འགྱིང་བཞིན་འགྲོ་བའི་རི་བྱ་ཤེས་
སམ། མེ་མདའི་ཀག་སྒྲ་ཞིག་གིས་དེའི་སྲོག་བཅད་ནས། དཀྲིས་ལོག་ཐེབས་པའི་བྱ་རོ་ཁྲག་
དམར་ཙར་ཙར་དེ་ལག་ཏུ་བླངས་དུས། ཁྱོད་ཀྱིས་རང་ཉིད་ལས་ལྷག་པ་ཞིག་མེད་བརླག་
ཏུ་བཏང་བ་ཤེས་ལ། དེ་དང་ཆབས་ཅིག་ཏུ་ཁྱོད་ཀྱིས་རང་ཉིད་ཀྱི་སེམས་གཏིང་ནས་ཅི་
ཞིག་མེད་བརླག་བཏང་བ་ཡང་ཤེས་པས། དེའི་ཤ་ཟོས་པ་ཙམ་གྱིས་གྱོང་གུན་དེ་གསབ་མི་
ཐུབ་ལ། མེད་པར་གྱུར་པ་ཞིག་བསྐྱར་དུ་ཕྱིར་གསོ་མི་ཐུབ།
མི་ཚང་མས་མགོ་ལྕོག་ལྡེམ་ལྡེམ་བྱེད། གཅིག་བྱས་ན་མེ་ལྕེའི་འོད་རླབས་ཆུང་ཆུང་
འདི་ནི། ཁོ་ཚོས་མིག་ཟུང་ནང་དུ་ཚུར་བཀུག་ནས་རང་སེམས་ལ་ལྟ་བའི་སྒྲོན་མེ་ཞིག་
ཏུ་གྱུར་ཡོད་སྲིད།
དགོང་གི་ཉི་མར་གདོང་པ་ཕྱོགས་ནས། ལག་པ་གཡས་གཡོན་དུ་བརྐྱངས་པས། ཁོ་ནི་
དཀོན་མཆོག་ལྟར། སྟོབས་ཆེ་ཞིང་གཟི་བརྗིད་ལྡན།
གཅིག་བྱས་ན་མི་ཞིག་གིས་སྒོར་ཟུར་གཉིས་པོ་ཟ་མ་དང་སྤྲོ་སྐྱིད་གཉིས་ཀའི་བར་དུ་
བགོ་བཤའ་བརྒྱབ་ནས། མ་རེ་སི་གྲོང་ཚོ་དང་ཡང་ན་ཁུ་ལར་རྫོང་། སེ་རེ་སི་གྲོང་རྡལ་
ལམ་ཡང་ན་མོན་ཋེན་ཝིའུ་གྲོང་རྡལ་ལྟ་བུ་ཞིག་ཏུ་གློག་བརྙན་བལྟ་རུ་སོང་ཡོད་སྲིད་ལ།
དེ་ནས་ཁོས་གློག་བརྙན་གྱི་ནང་དོན་ཚང་མ་དྲན་འཛིན་གྱི་ཤོག་ངོས་སུ་ཕབ་རྗེས། ཡུར་
བུའི་འགྲམ་གྱི་ཞག་སྒར་དུ་ཕྱིར་ཡོང་ནས། འདི་ལྟར་བཤད་རྒྱུ་རེད།
གློག་བརྙན་དེའི་ནང་དུ་ཕོ་གསར་ཕྱུག་པོ་ཞིག་ཡོད་ཅིང་། ཁོས་དབུལ་པོའི་སྤྱོད་པ་
བསྐྱངས་ནས་འགྲོ། དེ་གར་མཛེས་མ་ཕྱུག་པོ་ཞིག་ཀྱང་ཡོད་ལ། ཁོ་མོ་ཡང་དབུལ་པོར་
བརྫུས་ནས་ཡོད། དེ་ནས་ཁོ་གཉིས་ཀ་ཤ་བག་ལེབ་བཟའ་སྟེགས་ཤིག་ཏུ་འཕྲད།
དེ་ཅིའི་ཕྱིར་ཡིན་ནམ།
ཅིའི་ཕྱིར་ཡིན་པ་ངས་ཀྱང་མི་ཤེས། གང་ལྟར་དེ་ལྟར་རེད།
ཁོ་ཚོ་ཅིའི་ཕྱིར་དབུལ་པོར་བརྫུས་པ་ཡིན་ནམ།
ཨོ། དེ་ཁོ་ཚོས་ཕྱུག་པོའི་འཚོ་བར་ཉོབ་སྣང་ཤར་བས་རེད།
སྐྱག་རྫུན་ཁོ་ན།
ཁྱོད་ཀྱིས་ཉན་ན་འདོད་དམ་མི་འདོད།
ཡ། ཉན་ན་ལོས་འདོད། མུ་མཐུད་དུ་ཤོད། ངས་ཉན་ན་འདོད། འོན་ཀྱང་། གལ་སྲིད་
ང་རང་ཕྱུག་པོ་ཞིག་ཡིན་རྒྱུ་ན། ང་རང་ཕྱུག་པོ་ཞིག་ཡིན་ན། ངས་ཕག་ཤའི་རྩིབ་མ་ཧ་ཅང་
མང་པོ་ཞིག་ཉོས་ནས། ཚང་མ་རང་ཉིད་ཀྱི་མཐའ་སྐོར་དུ་འབུད་ཤིང་བཞིན་དུ་བརྩིགས་
རྗེས། ནང་ནས་ཟོས་ནས་ཕྱི་ལ་གཏུག་རྒྱུ་ཡིན། མུ་མཐུད་དུ་ཤོད།
ཨུན། ཁོ་གཉིས་ཀས་སོ་སོའི་སེམས་སུ་ཕར་ཕྱོགས་དེ་དབུལ་པོ་ཞིག་རེད་བསམ་གྱི་
ཡོད། དེ་ནས་ཁོ་ཚོ་ཉེན་རྟོག་པས་བཟུང་ནས་བཙོན་དུ་བཅུག་སོང་། བཙོན་ཁང་ནང་
ནས་སོ་སོས་ཕར་ཕྱོགས་ཀྱིས་རང་ཉིད་ཕྱུག་པོ་ཡིན་པ་ཤེས་འགྲོ་བར་དོགས་ནས། བཙོན་
ཁང་ནང་ནས་ཕྱི་ལ་འབུད་ཐབས་མི་བྱེད། བཙོན་སྲུང་པས་ཁོ་ཚོ་དབུལ་པོ་རེད་བསམ་
ནས། ཁོ་གཉིས་ལ་བརྙས་བཅོས་ཧ་ཅང་བྱེད། ཁོ་གཉིས་ཕྱུག་པོ་ཡིན་པ་ཤེས་པའི་སྐབས་
སུ། བཙོན་སྲུང་པ་དེས་རྣམ་འགྱུར་ག་འདྲ་ཐོན་ཡོང་། ཁོ་ཅུང་མིན་ན་བླ་འཁྱམས་གི་རེད།
དེ་འདྲ་རེད།
ཁོ་ཚོ་ཅིའི་ཕྱིར་བཙོན་དུ་ཚུད་པ་རེད།
ཨོ། དེ་ནི་ཁོ་ཚོ་ཐལ་སྤྱོད་པའི་ཚོགས་འདུ་ཞིག་ཏུ་འཁེལ་བས་རེད། འོན་ཀྱང་། ཁོ་
རང་གཉིས་ཀ་ཐལ་སྤྱོད་པ་མ་རེད། འཛིན་བཟུང་བྱེད་སྐབས་ཁོ་ཚོ་དེ་གར་འཁེལ་བ་ཙམ་
རེད། ད་དུང་། ཁོ་ཚོ་སུ་གཅིག་ཀྱང་སྒོར་མོའི་ཆེད་དུ་གཉེན་སྒྲིག་བྱེད་འདོད་མེད། གོ་
སོང་ངམ།
དེའི་རྐྱེན་གྱིས་ཁྱི་ཕྲུག་དེ་ཚོས་ཐོག་མ་ཉིད་ནས་ཕན་ཚུན་ལ་སྐྱག་རྫུན་བཤད་པ་རེད་
འདུག་ཨ།
ཨུན། གློག་བརྙན་དེའི་ནང་ནས་ཁོ་གཉིས་ཀྱི་བྱེད་སྟངས་དེ་འགྲིག་ཡོད་པ་འདྲ་པོ་
བཟོས་འདུག ཁོ་ཚོས་མང་ཚོགས་ལ་བྱམས་པོ་བྱེད་ཀྱི་ཡོད། གོ་སོང་ངམ།
ང་ཐེངས་གཅིག་ལ་གློག་བརྙན་ལ་བལྟ་བར་ཕྱིན་པ་ཡིན། དེའི་ནང་དོན་ནི་ངའི་དོན་
དག་དང་འདྲ་ལ། ངའི་དོན་དག་ལས་ཀྱང་མཚར། དེའི་ནང་དོན་ནི་ངའི་མི་ཚེ་དང་འདྲ་
ལ། ངའི་མི་ཚེ་ལས་ཀྱང་མཚར། དེ་བས་དེའི་ནང་གི་ནང་དོན་ཡོད་ཚད་ལྷག་ཏུ་མཚར་
བར་སྣང་།
ང་རང་ལ་མཚོན་ན། རང་ཉིད་ཀྱི་མི་ཚེ་འདི་སྡུག་ཐག་ཆོད་ཡོད་པས། དངོས་གནས་
དེ་དང་ཁ་འབྲལ་ན་འདོད།
གལ་སྲིད་ཁྱོད་རང་ལ་ཡིད་ཆེས་ཡོད་ན། ཁ་འབྲལ་ལོས་ཐུབ།
དེ་བས་ཁོ་ཚོ་གཉེན་སྒྲིག་བྱས་སོང་ལ།དེ་ནས་གཞན་པ་ཚང་མས་ཁོ་གཉིས་ཀྱི་གནས་
ཚུལ་ངོ་མ་ཤེས་སོང་། དེ་བཞིན་སྔོན་མ་ཁོ་གཉིས་ལ་བརྙས་བཅོས་བྱེད་མཁན་དེ་ཚོས་ཀྱང་
གནས་ཚུལ་ཤེས་སོང་། དེ་ཚོའི་ནང་དུ་མི་ཧ་ཅང་ཁེངས་དྲེགས་ཅན་ཞིག་ཡོད་ལ། ཁོས་
མི་དེས་ཞྭ་མོ་རྩེ་རིང་གྱོན་ནས་ཡོང་བ་མཐོང་བ་ན། ཅུང་མིན་ན་བླ་འཁྱམས་སོང་། དེ་
ནས་གསར་འགྱུར་ཚན་པ་ཞིག་བཏང་སོང་ལ། དེའི་ནང་དུ་འཇར་མན་དམག་མི་ཚོས་
རྐང་པ་མཐོན་པོར་བཀྱགས་ནས་གོམ་བགྲོད་བྱེད་ཀྱི་འདུག་ཅིང་། དེ་དངོས་གནས་གད་
མོ་བྲོ་བ་ཞིག་རེད།
དེ་བཞིན་རྒྱུན་དུ། གལ་སྲིད་མི་ཞིག་ལ་སྒོར་མོ་ཅུང་ཙམ་ཡོད་ན། ཁོས་ཆང་རག་ཅུང་
ཙམ་འཐུང་སྲིད། དེ་ནས་སྡུག་གི་མུན་པ་སངས་འགྲོ་ལ། སྐྱིད་ཀྱི་དྲོད་ཁོལ་སླེབས་
ཡོང་། སྐབས་དེར། ཁོ་ལ་མཚོན་ན་ཁེར་རྐྱང་གི་སྣང་བ་ཅི་ཡང་མེད། ཁོས་རང་ཉིད་ཀྱི་
སེམས་ནང་དུ་གྲོགས་པོ་མང་པོ་སྒྲིག་ཆོག་ལ། རང་ཉིད་ཀྱི་དགྲ་བོ་བཙལ་ནས་ཁོ་ཚོ་ཕམ་
པར་གཏོང་ཡང་ཆོག ཡུར་བུའི་ནང་དུ་ཐང་ལ་བསྡད་ན། རང་ཉིད་ཀྱི་རྐུབ་འོག་གི་ས་གཞི་
འདི་སྙི་མོར་འགྱུར་ཡོང་ཞིང་། ཕམ་ཁ་ཟེར་བ་དེ་སྣང་ལ་མ་ངེས་པར་གྱུར་ནས། མ་འོངས་
པར་ཁ་གཏད་པར་འཇིགས་སྣང་བྲལ། ལྟོགས་སྐོམ་གྱིས་འཇབ་རྒོལ་མི་བྱེད་པར། འཇིག་
རྟེན་ཧྲིལ་པོ་སྙི་མོ་དང་སླ་མོར་འགྱུར་ཞིང་། ཁོ་ཐོག་མ་ཉིད་ནས་འགྲོ་ན་འདོད་པའི་ཡུལ་
གྲུ་དེ་རུ་བདེ་བླག་ངང་འགྲོ་ཐུབ། འཆི་བ་ནི་གྲོགས་པོ་ཡིན་ལ། གཉིད་ཉལ་བ་ནི་འཆི་བའི་
སྤུན་ཟླ་ཡིན། འདས་སོང་གི་ལོ་ཟླ་མཐའ་དག་སྐད་ཅིག་ཉིད་དུ་མིག་མདུན་དུ་ཕྱིར་སླེབས་
ཤིང་། མིག་མདུན་ནས་དེ་འདྲའི་སྙིང་ཉེ་ཞིང་དེ་འདྲའི་དྲོད་ཁོལ་དང་ལྡན་པས་རྒྱུ། དུས་
ཡུན་ཧ་ཅང་རིང་པོའི་སྔོན་དུ། ཕ་ཡུལ་དུ་མཉམ་དུ་ཞབས་བྲོ་འཁྲབ་མྱོང་བའི་ཞབས་
ཆུང་མཛེས་སྡུག་ལྡན་པའི་བུ་མོ་དང་རྟ་བོ། རྟ་བོ་དང་སྒ་ཆས་རང་འགྲིག སྒ་ཆས་ཀྱི་ཀོ་
བའི་སྟེང་གི་འབུར་གཟུགས་ཀྱི་རིས་དབྱིབས། ཨུམ། དེ་ག་དུས་རེད། བུ་མོ་ཞིག་བཙལ་
ནས་ཁ་བརྡ་ཞིག་བྱེད་དགོས། དེ་ཡག་པོ་འདུག དེ་རྗེས་ཁོ་མོ་དང་མཉམ་དུ་ཉལ་ཐུབ་
ཀྱང་སྲིད། འོན་ཀྱང་། འདི་གར་དྲོད་ཁོལ་ལྡན། དགུང་གི་སྐར་ཚོགས་དང་བར་ཐག་ཧ་
ཅང་ཉེ་ཞིང་། དགའ་བ་དང་སྐྱོ་བ་གཉིས་ཀྱི་བར་ཐག་དེ་བས་ཀྱང་ཉེ་ལ། ཕལ་ཆེར་ངོ་བོ་
དབྱེར་མེད་དུ་སྣང་། འདི་ལྟར་བཟི་ནས་བསྡད་ན་སྐྱིད་པ་ལ་ཨང་། བཟི་ན་ངན་པ་རེད་
ཟེར་མཁན་སུ་རེད། སུས་དེ་ངན་པ་རེད་ཟེར་ཕོད། ཆོས་པ་ཚོ་ཡིན་རྒྱུ་རེད། ཁོ་ཚོ་ཡང་
རང་རང་ཚོད་ཀྱིས་བཟི་འདུག་ཨ། སྐམ་ཞིང་རིད་པའི་མོ་གཤམ་ཚོ་རེད་དམ། ཁོ་ཚོ་ཉམ་
ཐག་དྲགས་ནས་འདི་ལྟ་བུའི་བཟང་ངན་ཅི་ལ་ཤེས། ཆོས་ལུགས་བཅོས་སྒྱུར་མཁན་ཚོ་
རེད་དམ། ཁོ་ཚོ་ཡང་འཚོ་བའི་ནང་དུ་འཛུལ་བ་གཏིང་མི་ཟབ་པས། ཁོ་ཚོས་ཀྱང་རྟོགས་
ཐབས་བྲལ། མ་རེད། སྐར་ཚོགས་རྣམས་དེ་འདྲའི་བར་ཐག་ཉེ་ཞིང་། འདི་འདྲའི་སྙིང་ཉེ་
བས། ང་རང་སྣོད་བཅུད་ཀྱི་མནའ་འབྲེལ་དུ་ཞུགས་པ་ཡིན་ཞིང་། དེ་ནས་ང་རང་ཚུད་
པའི་ཡོད་ཚད་མཆོག་ཏུ་གྱུར་པ་ཡིན།
མཆུ་སྦྲེང་ནི་འཁྱེར་བདེ་བའི་རོལ་ཆས་ཤིག་ཡིན། འཕོངས་མགོའི་གློ་ཁུག་ལས་བླངས་
རྗེས། ལག་མཐིལ་དུ་སྤྲུག་སྤྲུག་བཏང་ནས། བཙོག་སྙིགས་ཀྱི་ཐལ་རྡུལ་དང་གློ་ཁུག་གི་
སྤུ་རྡུལ། ཐ་མག་གི་རྩྭ་རྡུལ་བཅས་གཙང་སེལ་བྱས་པ་ན། ཐད་ཀར་འབུད་ཆོག་ཆོག་
ཡིན། མཆུ་སྦྲེང་གིས་རོལ་དབྱངས་རིགས་ཅི་ཞིག་ཡིན་རུང་དཀྲོལ་ཐུབ། དེས་ཕྲ་ལ་འཚེར་
བའི་གདངས་གཅིག་རོལ་དབྱངས་དཀྲོལ་ཐུབ་ལ། གདངས་འདུས་རོལ་དབྱངས་ཀྱང་
དཀྲོལ་ཐུབ་ཅིང་། གདངས་འདུས་འགྱུར་ཁུགས་ཀྱི་དབྱངས་རྟ་ལྡན་པའི་རོལ་དབྱངས་
ཀྱང་དཀྲོལ་ཐུབ། ལག་པའི་འགུག་ཕྱོགས་ལ་བརྟེན་ནས་དབྱངས་འགྲོས་རྣམས་བརྐོས་
རིས་སུ་བརྒྱབ་ཡོང་། དེས་སྦུད་གླིང་ལྟ་བུའི་སྐྱོ་ལྷང་ལྷང་གི་རོལ་དབྱངས་འདོན་ཐུབ་
ཅིང་། སྒྲ་སྦོམ་ལ་ལྷོད་པའི་རླུང་སྦྲེང་ལྟ་བུའི་རོལ་དབྱངས་ཀྱང་འདོན་ཐུབ་ལ། ད་དུང་རྩྭ་
གླིང་ལྟ་བུའི་ཙིར་སྒྲ་ཅན་གྱི་རོལ་དབྱངས་ཀྱང་འདོན་ཐུབ། རོལ་དབྱངས་དཀྲོལ་ཚར་རྗེས་
ཐད་ཀར་ཕྱིར་གློ་ཁུག་ཏུ་འཇུག་ཆོག འདི་ནི་རྒྱུན་དུ་ཁྱོད་དང་ལྷན་དུ་ཡོད་ཅིང་། གཏན་
དུ་ཁྱོད་ཀྱི་གློ་ཁུག་ཏུ་ཡོད། རོལ་ཆས་འདི་དཀྲོལ་གྱིན་དཀྲོལ་གྱིན་ཁྱོད་ཀྱིས་དཀྲོལ་
ཐབས་གསར་པ་རེ་ཤེས་ཡོང་ལ། ལག་པའི་འགུག་སྟངས་ལ་བརྟེན་ནས་གདངས་དབྱངས་
འདོན་སྟངས་གསར་པ་རེ་རྙེད་ཡོང་ཞིང་། མཆུ་ཏོའི་དམ་ལྷོད་ཀྱི་བར་ནས་གདངས་འགྲོས་
ལ་སྟངས་འཛིན་བྱེད་སྟངས་གསར་པ་རེ་རྟོགས་ཡོང་། ཁྲིད་མཁན་ཅི་ཡང་མི་དགོས་
པར་འདི་ལྟར་རང་ཤུགས་ཀྱིས་ལོབས་ཡོང་། ཉིན་གུང་གྲིབ་བསིལ་འོག་ནས་རང་དགར་
འབུད་དཀྲོལ་བྱེད་ཆོག་ལ། མཚམས་ལ་ལར་དགོང་ཚིགས་རྗེས་སུ་བུད་མེད་ཚོས་སྣོད་
ཆས་འཁྲུད་བཞིན་པའི་སྐབས་སུ། རང་ཉིད་ཀྱིས་གུར་ནང་ནས་འབུད་དཀྲོལ་བྱེད་ཆོག་
ཅིང་། རོལ་དབྱངས་ཀྱི་འགྱུར་ཁུགས་དང་བསྟུན་ནས་རྐང་པ་ཐང་ལ་རྡེབ་ཙམ་རྡེབ་ཙམ་
དང་། གདངས་འགྲོས་ཀྱི་མཐོ་དམའ་དང་བསྟུན་ནས་སྨིན་མ་ཡར་འགྱོག་མར་ལྷུང་བྱེད་
ཆོག གལ་སྲིད་ཁྱོད་ཀྱིས་མཆུ་སྦྲེང་ཞིག་བོར་བའམ་བཅག་པ་ཡིན་ནའང་། དེ་ཡང་གནད་
དོན་ཚབས་ཆེན་མ་ཡིན་ཏེ། ཁྱོད་ཀྱིས་སྒོར་ཟུར་གཉིས་དང་ཕྱེད་ཀས་ཡང་བསྐྱར་གསར་
པ་ཞིག་ཉོ་ཆོག
རྒྱུད་དྲུག་སྒྲ་སྙན་ནི་དེ་དང་བསྡུར་ན་རིན་ཐང་ཆེ། འདི་ནི་ཆེད་དུ་སྦྱོང་དགོས་པའི་
རོལ་ཆས་ཤིག་ཡིན། ལག་པ་གཡོན་པའི་མཛུབ་རྩེར་ཤ་སེན་ཐོགས་པའི་བར་དང་། ལག་
པ་གཡས་པའི་མཐེབ་རྩེར་ར་ཅོ་སྐྱེས་པའི་བར་དུ་སྦྱོང་དགོས། ལག་གཡོན་པའི་མཛུབ་མོ་
ཚང་མ་སྡོམ་འབུའི་རྐང་ལག་བཞིན་དུ་བརྒྱངས་ནས། ཤ་སེན་ཆགས་པའི་མཛུབ་མོའི་ལྟོ་
བ་རྣམས་གདངས་སྐས་ཀྱི་སྟེང་དུ་འཁེལ་བར་བྱེད་དགོས།
འདི་ནི་ངའི་ཨ་ཕའི་སྒྲ་སྙན་ཡིན་ལ། ཁོས་ང་ལ་Cགདངས་འགྲོས་བསླབས་པའི་སྐབས་
དེར། ང་རང་ད་དུང་ཆུང་ཆུང་འབུ་འདྲ་བ་ཞིག་མ་གཏོགས་མེད།དེ་ནས་རིམ་བཞིན་ངས་
ཀྱང་ཁོ་དང་འདྲ་བར་ཡག་པོར་དཀྲོལ་ཤེས་སོང་ལ། དེ་ནས་བཟུང་ཁོས་ཕལ་ཆེར་དཀྲོལ་
གྱི་མེད། ཁོ་རྣམ་རྒྱུན་སྒོ་ལམ་བར་དུ་བསྡད་ནས། རྐང་པ་རྡེབ་བཞིན་ངས་དཀྲོལ་བར་ཉན་
ལ། ངས་གདངས་འགྲོས་ཀྱི་འགྱུར་བ་གསར་པ་རེ་ཚོད་ལྟ་བྱེད་བཞིན་པའི་སྐབས་སུ། ཁོས་
སྨིན་མ་བསྡུས་ནས་གདོང་ནག་པོས་ཉན་ནས་སྡོད་ཅིང་། གདངས་འགྲོས་ཤིག་ཐིག་ཐོག་
ཏུ་འཁེལ་སོང་དུས། ད་གཟོད་རྒྱབ་ལོགས་སུ་ཕྱིར་ཁེན་ནས་མགོ་བོ་ལྡེམ་ལྡེམ་བྱེད་བཞིན་
དཀྲོལ་དང་། ཡག་པོར་དཀྲོལ།" ཞེས་བཤད་ངེས། འདི་ནི་སྒྲ་སྙན་ཡག་པོ་ཞིག་ཡིན། ཟད་
ནས་ཡོད་པའི་རྣམ་པར་གཅིག་ལྟོས་དང་། གླུ་གཞས་ས་ཡ་མང་པོ་ཞིག་བླངས་ནས། ཤིང་
འདི་ཟད་ནས་ཀོང་ཀོང་འདི་བཏོད་པ་རེད། ཉིན་གཅིག་ལ་འདི་བྱ་སྒོང་བཞིན་དུ་ནང་དུ་
བརྡིབ་རྒྱུ་རེད། འོན་ཀྱང་། འདི་ལ་ལྷན་པ་བརྒྱབ་ནས་ཞིག་གསོ་བྱས་ན་འདིའི་སྐད་
གདངས་འགྱུར་འགྲོ་བས། འདི་ལྟར་ཚར་དུ་འཇུག་རྒྱུ་ལས་ཐབས་ཤེས་མེད། དགོང་དྲོ་སྒྲ་
སྙན་འདི་དཀྲོལ་དུས། ཁྱིམ་མཚེས་རས་གུར་གྱི་ནང་ནས་མཆུ་སྦྲེང་ཞིག་དཀྲོལ་ཡོང་བས།
འདི་གཉིས་མཉམ་གཤིབ་ཀྱིས་རོལ་དབྱངས་སྙན་མོ་ཞིག་དཀྲོལ་ཡོང་།
ཨོག་གླན་སྒྲ་སྙན་ནི་ཅུང་དཀོན་པོ་ཡིན་ལ། ཧ་ཅང་སྦྱོང་དཀའ། དེ་ལ་གདངས་སྐས་
མེད་ལ། ཁྲིད་མཁན་གྱི་དགེ་རྒན་ཡང་མེད།
ངས་རྒན་པོ་ཞིག་གིས་ཨོག་གླན་དཀྲོལ་བར་ཉན་པ་ཡིན་ལ། དེ་ལས་ཅུང་སྦྱོང་ཐབས་
བྱས་པ་ཡིན། ཁོས་རོལ་ཆ་དཀྲོལ་སྟངས་དེ་སློབ་སྟོན་མི་བྱེད་ལ། དེ་ནི་གསང་བའི་མན་
ངག་ཅིག་ཡིན་ཟེར། འོན་ཀྱང་། ངས་ཞིབ་ལྟ་བྱས་པ་ཡིན། ཁོའི་དཀྲོལ་སྟངས་དེ་འདི་འདྲ་
ཞིག་རེད།
ཨོག་གླན་གྱི་སྒྲ་ནི་རླུང་བུ་གཡུག་པ་དང་འདྲ་བར། སྐད་ཕྲ་ཞིང་འཚེར་ལ། མགྱོགས་
ཤིང་འཚུབ་པའི་གཙེར་སྐད་ལྟ་བུ་ཞིག་རེད།
འདི་ནི་ཨོག་གླན་གྱི་མིང་ཙམ་པ་ཞིག་རེད། སྒོར་མོ་གཉིས་བྱིན་ཏེ་ཉོས་པ་ཡིན། མི་
ཞིག་གིས་ཟེར་ན། ཁོའི་ཨོག་གླན་དེའི་ན་ཚོད་ལོ་ངོ་བཞི་བརྒྱ་ལྷག་ཡིན་ལ། དཀྲོལ་བའི་
སྒྲ་དབྱངས་ནི་ལོ་བརྒྱའི་གསོལ་ཆང་ལྟ་བུ་འཇམ་ཞིང་ལྷོད། དེའི་ད་སྐབས་ཀྱི་རིན་གོང་
ནི་སྒོར་མོ་སྟོང་ཕྲག་ལྔ་བཅུ་ལྔ་དྲུག་ཙམ་ཡིན་ཟེར། དངོས་གནས་ཡིན་མིན་མི་ཤེས། ཅུང་
རྫུན་ཞིག་དང་འདྲ། ལྟས་ངན་གནའ་རྫས་འདི་ངར་པ་མ་རེད་དམ། ཞབས་བྲོ་འཁྲབ་འདོད་
དམ། ངས་གཞུ་རྒྱུད་ཀྱི་སྟེང་ནས་སྙན་འཇེབས་ཀྱི་རོལ་དབྱངས་མང་པོ་དཀྲོལ་ཡོང་། ཨ་
ལ་ལ། དེ་ནས་ཨོག་གླན་གྱིས་གཙེར་སྐད་སྒྲོག་མགོ་བརྩམས་བྱུང་ལ། སྒྲ་དབྱངས་དེ་ཐག་
རིང་ནས་ཐོས་ཐུབ།
མཆུ་སྦྲེང་དང་ཨོག་གླན། རྒྱུད་དྲུག་སྒྲ་སྙན་གསུམ་པོ་དགོང་དྲོ་ལྷན་དུ་འཛོམས་ནས།
རྒྱུད་དྲུག་གི་རྒྱུད་སྐུད་སྦོམ་པོའི་ཟབ་ཅིང་སྦོམ་པའི་སྦིར་སྒྲ་དང་། མཆུ་སྦྲེང་གི་ཕྲ་ཞིང་
འཚེར་བའི་གདངས་འདུས་དབྱངས་རྟ། ཨོག་གླན་གྱི་ཙར་སྒྲ་དང་ཙིར་སྒྲ་བཅས་ཀྱིས་
སི་ཁོ་ལན་ཌི་ཡུལ་གྱི་རྡོག་བྲོའི་རོལ་དབྱངས་དཀྲོལ་ནས། གདངས་དབྱངས་དགུང་དུ་
བཏེགས་པས། མང་ཚོགས་རྣམས་རང་དབང་མེད་པར་མཐའ་རུ་འདུས་ནས་ཡོང་། དེ་
ནས། "ཁྱིམ་བྱའི་རྡོག་བྲོ།" ཞེས་པའི་རོལ་དབྱངས་དཀྲོལ་བྱུང་བས། ཚང་མས་རྐང་པས་
ཐག་ཐག་ཏུ་རྡེབ་མགོ་བརྩམས་ཤིང་། སྐམ་ཞིང་རིད་པའི་ཕོ་གསར་ཞིག་གིས་གོམ་གསུམ་
མགྱོགས་ལེན་བྱས་ནས། ལག་པ་གཉིས་ཀ་ལྷོད་ལྷོད་ཀྱིས་ལྡེམ། ཁྲོམ་པ་ནང་དུ་བསྐོངས་
ནས་ཞབས་བྲོ་འཁྲབ་མགོ་བརྩམས་ཤིང་། རྐང་པ་ས་རྗེན་སྟེང་དུ་རྡེབ་ནས། གླང་རྒན་གྱིས་
ས་རེག་བྱེད་པ་དང་འདྲ་བར། ཕྱི་རྟིང་གིས་ཐང་ལ་རྡུང་། དཔུང་ལག་གོར་གོར་བྱས་ནས་
འཁོར་ཞིང་། སྐྲ་ལོ་མར་ལ་དཔྱངས་ནས་དབུགས་ཐུང་ཧལ་ཧལ་དུ་ལེན། འཁྲབ་བཞིན་
འཁྲབ་བཞིན་གཟུགས་པོ་འགྲམ་ལ་གཡོ།
ཋེག་ས་སིའི་ཕོ་གསར་དེར་ལྟོས་དང་། རིང་ཞིང་ལྷོད་པའི་རྐང་པ་གཉིས་ཀས་གོམ་
སྟབས་རེ་རེའི་ནང་དུ་རྐང་རྡུང་བཞི་རེ་བྱེད། ཕོ་གསར་ཞིག་གིས་འདི་འདྲ་ཡག་པོ་འཁྲབ་
པ་མཐོང་མྱོང་མེད། ཁོས་ཆེ་རོ་ཁེ་རིགས་ཀྱི་བུ་མོ་དེ་བསྐོར་ནས་འཁྲབ་སྟངས་ལ་ལྟོས་
དང་། ཁོ་མོའི་མཁུར་ཚོས་དམར་པོ་རེད་ལ་སྔ་རྟིང་ཕྱི་ལ་བསྲིངས་འདུག ཁོ་མོས་དབུགས་
ཧལ་ལེན་སྟངས་ལ་ལྟོས་དང་། དབུགས་ཧལ་དང་བསྟུན་ནས་བྲང་ཁ་ཡར་འདེགས་མར་
ལྷུང་བྱེད་པར་ལྟོས་དང་། ཁོ་མོ་ཐང་ཆད་པ་ཨེ་ཡིན་ནམ། ཁོ་མོ་འཁོར་དྲགས་ནས་མགོ་
ཡུ་འཁོར་བ་ཨེ་ཡིན་ནམ། ཨོ། མ་རེད། ཋེག་ས་སིའི་ཕོ་གསར་དེས་སྐྲ་ལོ་མིག་སྟེང་དུ་
དཔྱངས་ནས། ཁ་ཡངས་མོར་གདངས་ཤིང་། དབུགས་ཁ་ཡང་ལེན་མི་ཐུབ་པའི་ཚོད་དུ་
འདུག་མོད། འོན་ཀྱང་། གོམ་རེར་ཐེངས་བཞི་རྡེབ་པ་དེ་མཚམས་མི་ཆད་ཅིང་། ཁོས་
དེ་ལྟར་ཆེ་རོ་ཁེ་ཡི་བུ་མོ་དེ་དང་ལྷན་དུ་མུ་མཐུད་དུ་འཁྲབ།
ཨོག་གླན་གྱིས་གཙེར་སྐད་སྒྲོག་ཅིང་། རྒྱུད་དྲུག་གིས་སྦིར་སྒྲ་སྒྲོག་ལ། མཆུ་སྦྲེང་
འབུད་མཁན་གྱི་གདོང་པ་དམར་བེར་བེར་གྱུར། ཋེག་ས་སིའི་ཕོ་གསར་དང་ཆེ་རོ་ཁེ་ཡི་
མོ་གསར་གཉིས་པོ་ཁྱི་རྒོད་གཉིས་དང་འདྲ་བར། དབུགས་ཧལ་ལེན་བཞིན་རྐང་པ་རྡེབ།
མང་ཚོགས་ཚང་མ་མཐའ་འཁོར་དུ་ལངས་ནས། ལག་པས་ཐལ་མོ་རྡེབ་ཅིང་། གདོང་པར་
འཛུམ་ཆུང་རེ་གྲོལ་ནས། རྐང་པས་ས་ལ་ཡང་ཙམ་ཡང་ཙམ་རྡེབ།
ཕ་ཡུལ་དུ་ཡོད་སྐབས་ཀྱི་དོན་དག་ཅིག་བཤད་ཡ། དེ་ནི་སློབ་གྲྭའི་ནང་ནས་བྱུང་བ་
ཡིན། སྐབས་དེར་ནམ་མཁའི་ཟླ་བ་གོར་མོ་དེ་ཤར་ནས་ནུབ་ཏུ་དལ་མོས་རྒྱུ་བཞིན་ཡོད་
ཅིང་། ཁོ་དང་ངེད་གཉིས་རྐང་ཐང་ལ་ཡུད་ཙམ་ལ་སོང་བ་ཡིན། ང་ཚོའི་མགྲིན་པ་བརྣངས་
པའི་རྐྱེན་གྱིས་ཕན་ཚུན་ལ་ཁ་བརྡ་མ་བྱས། ཁ་བརྡ་ཅི་ཡང་མ་བྱས། ཅུང་མ་འགོར་བར་
སོག་མའི་ཕུང་གསོག་ཡོད་ས་ཞིག་ཏུ་སླེབས་སོང་ལ། ང་ཚོ་ཐད་ཀར་སོག་ཕུང་གི་ཁྲོད་
དུ་སོང་ནས་དེ་གར་ལོག་ནས་བསྡད་པ་ཡིན། དེ་དུས་ཋེག་ས་སིའི་ཕོ་གསར་དེ་དང་མོ་
གསར་དེ་གཉིས་མུན་ནག་ཁྲོད་དུ་འཛུལ་སོང་ལ། ཁོ་ཚོའི་སེམས་སུ་གཞན་པ་སུ་གཅིག་
གིས་ཀྱང་ཁོ་གཉིས་མཐོང་མེད་འདོད་ཡོད། ཨོ་དཀོན་མཆོག་མཁྱེན། དེ་དུས་ང་རང་ཋེག་
ས་སིའི་ཕོ་གསར་དེ་དང་ལྷན་དུ་འགྲོ་རྒྱུ་བྱུང་ན་ཨང་འདོད། སྐབས་དེར་དཀར་གསལ་ཟླ་
བ་ནམ་མཁའི་མཐོངས་སུ་འཕགས་གྲབས་ཡོད། བུ་མོའི་ཨ་ཕ་སོང་ནས་ཁོ་གཉིས་འགོག་
གྲབས་ཤིག་བྱས་སོང་མོད། འོན་ཀྱང་། ཁོས་དེ་ལྟར་བཞག་སོང་། ཁོས་གསལ་པོར་ཤེས་ཡོད་
རྒྱུ་རེད། འདི་ནི་སྟོན་གྱི་དུས་ཚིགས་ཤར་བ་འགོག་ཐབས་བྱེད་པ་དང་མཚུངས་ལ། ནགས་
ནང་དུ་འགྲོ་དུས་ཐང་ཆུ་མི་འགོས་ཐབས་བྱེད་པ་དང་ཡང་མཚུངས། ད་དུང་ཟླ་བ་ཡང་མི་
འགྱངས་པར་ཤར་ནས་ཡོང་རྒྱུ་རེད།
ད་དུང་མང་ཙམ་དཀྲོལ་རོགས། གཏམ་རྒྱུད་གླུ་གཞས་ཤིག་དཀྲོལ་རོགས། ལ་རེ་ཌོའི་
སྲང་ལམ་བརྒྱུད་ནས་འགྲོ་སྐབས།"
མེ་ཕུང་ཤི་ཟིན་མོད། འོན་ཀྱང་། ཟླ་བ་གཞོན་ནུ་མི་འགྱངས་པར་འཆར་རྒྱུ་ཡིན་པས།
མེ་ཁ་ཡང་བསྐྱར་གསོ་བའི་ངལ་བ་བསྟེན་དོན་མེད།
ཞིང་ཆུའི་ཡུར་བའི་འགྲམ་དུ་ཆོས་དཔོན་ཞིག་གིས་ཧུར་ཐག་འབད་ཐག་གིས་ཆོས་འཆད་
ཀྱི་ཡོད་ལ། དད་ལྡན་མང་ཚོགས་ཀྱིས་ངུ་སྐད་ལྷང་ལྷང་དུ་སྒྲོག ཆོས་དཔོན་དེ་སྟག་རྒན་
ཞིག་དང་འདྲ་བར། འགྱིང་གིན་འགྱིང་གིན་འགྲོ་བཞིན་མང་ཚོགས་རྣམས་ལ་ཚིག་མཚོན་
གྱིས་བྲབས་པ་ན། མང་ཚོགས་རྣམས་ས་ངོས་སུ་ནུར་བཞིན་ཆོ་ངེ་འདོན། ཁོས་དད་ལྡན་
ཚོའི་སེམས་ཁམས་སྤར་སྙོབ་བྱས་ནས་རྒྱ་མར་བཀྱགས་ཤིང་། དེ་ནས་དེ་མཐུན་གྱིས་
ཁོ་ཚོའི་སེམས་པར་མནར་གཅོད་བཏང་། མཐར་ཁོ་ཚོ་ཚང་མ་སྡུག་བསྔལ་གྱིས་ས་ངོས་
སུ་འགྲེ་ལོག་བརྒྱབ་པ་ན། ད་གཟོད་ཁོ་མར་སྒུར་ནས། མི་རེ་རེའི་དཔུང་པར་ནུས་ཤུགས་
ཡོད་དགུས་འཐམས་ནས། སྐད་ཤུགས་ཆེན་པོས། དཀོན་མཆོག་ཡེ་ཤུ་ལགས། ཁོ་ཚོ་ལེན་
རོགས་གནོངས་དང་། ཞེས་བཤད་ཅིང་། དེ་ནས་ཁོ་ཚོ་རེ་རེ་བཞིན་ཆུ་ནང་དུ་གཡུགས།
དད་ལྡན་ཚང་མའི་སྐེད་པ་མན་ཆད་ཆུ་འོག་ཏུ་བྱིངས་ནས། འཇིགས་སྐྲག་གིས་ཁེངས་
པའི་མིག་ཟུང་གིས་ཁོ་ཚོའི་དཔུང་གཉེན་འདིར་བལྟས་ནས་ཡོད་པའི་སྐབས་སུ། ཁོས་ཀྱང་
ཆུ་འགྲམ་ནས་སྒུར་སྒུར་བྱས་ཏེ། ཁོ་ཚོའི་ཆེད་དུ་གསོལ་བ་སྨོན་ལམ་བཏབ། ཁོས་སྐྱེས་པ་
དང་བུད་མེད་ཚང་མ། ས་སྟེང་ནས་འགྲེ་ལོག་རྒྱག་བཞིན་ཆོ་ངེ་འདོན་པར་ཤོག་ཅེས་
སྨོན་ལམ་བརྒྱབ། གྱོན་གོས་ཚང་མ་ཆུ་ཙར་ཙར་གྱིས་ལུས་ལ་འབྱར་ནས་ཡོད་པའི་སྐྱེས་
པ་དང་བུད་མེད་ཚོས་ཁོ་ལ་ལྟད་མོ་བལྟས་ནས་ཡོད་ཅིང་། དེ་ནས་ཁོ་ཚོས་རློན་ཙར་ཙར་
གྱི་ལྷམ་བུ་ཅབ་སྒྲ་གྲག་པ་རྣམས་ཕྱིར་གོན་ནས། སྒར་དུ་ཕྱིར་ཡོང་ནས་རང་རང་གི་གུར་
ནང་དུ་འཛུལ་ཞིང་། ཁོ་ཚོས་རེ་དོགས་ཀྱི་སྒོ་ནས་སྐད་ངག་འཇམ་པོས་གླེང་མོལ་བྱེད།
ཁོ་ཚོས། ད་ལྟ་ང་ཚོ་ནི་བསྐྱབས་སོང་བ་རེད། ད་ནི་ང་ཚོ་དཀར་པོ་གངས་རི་བཞིན་དུ་
བཀྲུས་ཡོད་པས། ཕྱིན་ཆད་སྡིག་པ་སེན་མགོ་ཙམ་ཡང་གསོག་རྒྱུ་མིན། ཞེས་ཕན་ཚུན་ལ་
བཤད།
བྱིས་པ་ཚོ་རློན་པ་ཡིན་ཞིང་ཞེད་སྣང་སྐྱེས་ཡོད་ལ། ཁོ་ཚོས་ཕན་ཚུན་ལ་གཏམ་ཤུབ་
པུར་སྨྲ།
ང་ཚོ་བསྐྱབས་སོང་བས། ཕྱིན་ཆད་སྡིག་པ་ཅི་ཡང་གསོག་རྒྱུ་མིན།
ངས་སྡིག་པ་ཟེར་བ་དེ་དག་ཅི་ཞིག་ཡིན་པ་ཤེས་རྒྱུ་ན། དེ་དག་ཡང་བསྐྱར་ཐེངས་རེ་
གསོག་འདོད།
གནས་སྤོའི་ཡུལ་མི་ཚོས་གཞུང་ལམ་སྟེང་དུ་ཉམ་ཆུང་གིས་བདེ་སྐྱིད་འཚོལ་བཞིན་ཡོད།

ལེའུ་ཉེར་བཞི་པ།

གཟའ་སྤེན་པའི་ཞོགས་པར། གྱོན་གོས་འཁྲུད་གཞོང་ཁག་ཏུ་འཚང་ཁ་ཧ་ཅང་ཆེ། བུད་
མེད་ཚོས་རས་ཁྲ་ཟིང་སྐྱ་དང་རས་གོས་མེ་ཏོག་མ་སོགས་གྱོན་གོས་སྣ་ཚོགས་འཁྲུད་
བཞིན་ཡོད། བཀྲུས་ཟིན་པའི་གྱོན་གོས་རྣམས་ཉི་མའི་ནང་དུ་བཀལ་ནས་བཞག་
ཅིང་། སྟེང་གི་ལྟེབས་གཉེར་ལེན་ཆེད་དུ་གྱོན་གོས་རྣམས་འཐེན་རྒྱོང་བྱས། ཕྱི་དྲོར་སླེབས་
དུས། གཞིས་སྒར་ཧྲིལ་པོའི་འགུལ་སྐྱོད་ཇེ་མགྱོགས་སུ་སོང་ནས། མི་རྣམས་ཀྱི་སྣང་བ་
ཟང་ཟིང་དུ་གྱུར། བྱིས་པ་རྣམས་ལ་ཚ་ནད་ཡོད་ཕོག་པས། སྒར་འདི་ནམ་རྒྱུན་ལས་ཀྱང་
འུར་ཟིང་ཆེ། ཕྱི་དྲོའི་དཀྱིལ་ཙམ་དུ་བྱིས་པ་ཚོས་ཁྲུས་རྒྱག་དགོས་པས། ཁོ་ཚོ་རེ་རེ་བཞིན་
བཙན་གྱིས་བཟུང་ནས་ལྷོད་ལ་ཕབ་རྗེས་གཟུགས་པོ་འཁྲུད་དགོས། དེ་དུས་རྩེད་ཐང་སྟེང་
གི་ཀུ་ཅོའི་སྒྲ་ཅུང་ཇེ་ཆུང་དུ་གྱུར་འགྲོ། ཕྱི་དྲོའི་ཆུ་ཚོད་ལྔ་བར་སླེབས་དུས། བྱིས་པ་ཚོ་རེ་
རེ་བཞིན་འབྲད་བརྡར་བྱས་ཟིན་ཡོད་ཅིང་། ཡང་བསྐྱར་བཙོག་པ་བྱེད་མི་རུང་བའི་ཉེན་
བརྡ་ཡང་བཏང་ཡོད། བྱིས་པ་ཚོས་གཙང་མར་བཀྲུས་པའི་གྱོན་གོས་རྣམས་གོན་ཡོད་པས།
གཟུགས་པོ་རེངས་པོར་གྱུར་ཡོད་ལ། གྱོན་གོས་བཙོག་པ་མི་བཟོ་བའི་ཆེད་དུ་ཡར་མར་ལ་
གཉོམ་ཆུང་གིས་འགྲོ།
ཕྱི་རོལ་གྱི་གར་སྟེགས་ཤིག་ཏུ་ལྷན་ཚོགས་ཤིག་ལས་ལ་བྲེལ། གློག་སྐུད་ཀྱི་ཆ་ཤས་རེ་
རེ་ནི་ཕྱོགས་འདྲ་མིན་ནས་བསྡུ་རུབ་བྱས་ཡོང་བ་ཡིན། གློག་སྐུད་ཚང་མ་གྲོང་ཁྱེར་གྱི་
གད་སྙིགས་གསོག་ས་ཁག་ནས་བསྡུས་ཡོང་བ་ཡིན་ལ། ཉེན་འགོག་འགྱིག་རས་ཚང་མ་
ཁྱིམ་ཚང་སོ་སོའི་ལག་ཆའི་སྒམ་ནང་ནས་ཞལ་འདེབས་སུ་ཕུལ་ཡོང་བ་བྱིན། ད་ལྟ། སྐུད་
སྣེ་ཁ་གསབ་བྱས་རྗེས་ལྷན་དུ་མཐུད་པའི་གློག་སྐུད་དེ་དག་གར་སྟེགས་ཀྱི་མཐིལ་ངོས་
སུ་དྲངས། ཤེལ་དམ་གྱི་སྐེ་རྣམས་གློག་ལམ་འབྱེད་མཐུད་ཆས་ཀྱི་ཚབ་ཏུ་སྤྱད་ཡོད། དོ་
ནུབ་གར་སྟེགས་སྟེང་དུ་གློག་སྒྲོན་ཐེངས་དང་པོར་སྤར་རྒྱུ་རེད། ཆུ་ཚོད་དྲུག་པའི་སྟེང་དུ།
ལས་ཡོད་སྐྱེས་པ་ཚོ་ལས་ཀ་ལས་ཕྱིར་ལོག་ནས་ཡོང་གི་ཡོད་ལ། ལས་མེད་སྐྱེས་པ་ཚོ་
ལས་ཀ་འཚོལ་དུ་སོང་ནས་ཕྱིར་ལོག་ཡོང་གི་ཡོད། དེ་བས། ད་ལྟ་ཁྲུས་རྒྱག་པའི་རྦ་རླབས་
གསར་པ་ཞིག་ལངས་ཡོད། ཆུ་ཚོད་བདུན་པའི་སྟེང་དུ། ཚང་མས་དགོང་ཚིགས་ཟོས་ཚར་
ཡོད་ཅིང་། སྐྱེས་པ་ཚོས་རང་ཉིད་ཀྱི་གྱོན་གོས་ཡག་ཤོས་དེ་གྱོན་ཡོད། ཁོ་ཚོས་གཙང་མར་
བཀྲུས་པའི་ལས་དོར་དང་། ནང་སྟོད་སྔོན་པོ་གཙང་མ། ཡང་ན་ལྭ་བ་ནག་པོ་སྟབས་བདེ་
མ་གྱོན། གཞོན་ནུ་མ་ཚོས་གཙང་ཞིང་ལྟེབས་གཉེར་བྲལ་བའི་རིས་ལྡན་གྱོན་གོས་གྱོན་
ཞིང་། སྐྲ་ལོ་ལན་བུར་བསླས་ནས་སྟེང་དུ་དར་ཆིངས་བཅིངས། གདོང་པ་སེམས་ཁུར་
གྱིས་མནན་པའི་བུད་མེད་ཚོས་དགོང་ཚིགས་རྗེས་ཀྱི་སྣོད་ཆས་འཁྲུད་ཞོར་དུ། མིག་ཟུང་
གིས་ཁྱིམ་མི་ཚོར་བལྟས་ནས་ཡོད། རོལ་དབྱངས་རུ་ཁག་གིས་གར་སྟེགས་སྟེང་དུ་ཚོད་
ལྟའི་དཀྲོལ་ལེན་བྱེད་ཅིང་། བྱིས་པ་ཚོས་ཁོ་ཚོའི་མཐའ་རུ་ཕྱི་སྐོར་ནང་སྐོར་གཉིས་ཀྱིས་
བསྐོར་ཡོད། མི་རྣམས་ཀྱིས་དགའ་སྤྲོ་དང་འཚབ་སྣང་གི་སྒོ་ནས་སྒུག་ནས་ཡོད།
ཚོགས་གཙོ་ཨེ་ཟི་ར་ཧུ་སི་ཋོན་ཚང་གི་རས་གུར་དུ། དབུས་འཛིན་སྐྱོང་ལྷན་ཚོགས་
ཀྱི་ཚོགས་མི་ལྔ་པོས་ཚོགས་འདུ་འཚོགས། ཧུ་སི་ཋོན་གྱི་གཟུགས་པོ་སྐམ་ཞིང་རིང་ལ།
གདོང་པ་ནག་ཞད་ཆེ་ལ་མིག་ཟུང་རྣོ། ཁོས་གཙང་སྦྲའི་ཚན་ཆུང་རེ་རེ་ནས་འཐུས་མི་རེ་
འདུས་པའི་དབུས་འཛིན་སྐྱོང་ལྷན་ཚོགས་ཀྱི་ཚོགས་མི་རྣམས་ལ་གཏམ་བཤད་གནང་།
ཧུ་སི་ཋོན་གྱིས་“ ཁོ་ཚོས་ཞབས་བྲོའི་དགོང་ཚོགས་མ་དཀྲུགས་གོང་དུ། ང་ཚོས་གནས་
ཚུལ་ཤེས་པ་འདི་དངོས་གནས་ང་ཚོར་རླུང་རྟ་བརྒྱུགས་པ་རེད།" ཅེས་བཤད།
ཚན་ཆུང་གསུམ་པའི་འཐུས་མི་སྦོམ་ཐུང་དེས་སྐད་ཆ་བཤད། ངས་བལྟས་ན་ང་ཚོས་
ཁོ་ཚོ་ཤ་ཉོག་རུས་ཉོག་ཏུ་བཏང་ནས། ང་ཚོའི་བྲོ་བ་ཞིག་མྱོང་དུ་བཅུག་ན་འགྲིག"
ཧུ་སི་ཋོན་གྱིས་་དེ་མི་འགྲིག དེ་འདྲ་བྱས་ན་ཁོ་ཚོའི་འདོད་ཐོག་ལ་རྟ་བརྒྱུགས་སོང་བ་
རེད། ཨུན་ཧུན། དེ་ལྟར་བྱེད་མི་རུང་། གལ་སྲིད་ཁོ་ཚོས་ནང་ནས་འཁྲུག་འཛིང་ཞིག་
སློང་ཐུབ་སོང་ན། དེ་ནས་ཉེན་རྟོག་པ་ཚོས་ང་ཚོར་སྒྲིག་སྲོལ་མི་འདུག་ཟེར་ནས། ཐད་
ཀར་ནང་དུ་རྒྱུག་ཡོང་ཐུབ། ཁོ་ཚོས་སྔོན་ཆད་ས་ཆ་གཞན་པ་ནས་དེ་འདྲ་བྱས་མྱོང་ཡོད།
ཅེས་བཤད། ཁོ་ཚན་ཆུང་གཉིས་པའི་གདོང་པར་སྐྱོ་སྣང་ཤར་བའི་འཐུས་མི་ཕོ་གསར་དེར་
ཁ་འཁོར། “ལྕགས་རའི་མཐའ་སྐོར་ནས་ནང་དུ་འཇབ་འཛུལ་བྱེད་མཁན་ཡོད་མེད་ལྟ་
རྟོག་བྱེད་དུ་མངགས་ཐུབ་ཨེ་སོང་།
སྐྱོ་སྣང་ཅན་གྱི་ཕོ་གསར་གྱིས་མགོ་བོ་ལྡེམ། མངགས་པ་ཡིན། མི་བཅུ་གཉིས་མངགས་
པ་ཡིན། ཁོ་ཚོར་འཁྲུག་འཛིང་མ་བྱེད་ལབ་ཡོད། ཁོ་ཚོ་ནང་དུ་ཡོང་མ་འཇུག་དང་དེས་
འགྲིག་ཡོད་ལབ་ཡོད།"
ཧུ་སི་ཋོན་གྱིས་“ཁྱོད་སོང་ནས་ཝི་ལིའེ་ཨེ་ཋོན་བོས་ཡོང་ཨེ་ཐུབ། ཁོ་རོལ་རྩེད་ལྷན་
ཚོགས་ཀྱི་ཚོགས་གཙོ་རེད་ཨ། ཨེ་རེད།" ཅེས་བཤད།
རེད།
“ཡ། དེས་ན་ཁོ་ལ་ང་ཚོར་ཐུག་ཏུ་ཤོག་ལབ་རོགས།
ཕོ་གསར་དེ་ཕྱི་ལོགས་སུ་ཕྱིན་སོང་ཞིང་། དེ་ནས་ཡུན་རིང་མ་འགོར་བར། གཟུགས་པོ་
ཕྲ་ཞིང་རིང་བའི་ཋེག་ས་སིའི་སྐྱེས་པ་ཞིག་ཁྲིད་ནས་ཕྱིར་སླེབས། ཝི་ལིའེ་ཨེ་ཋོན་གྱི་མ་
མགལ་སྙི་ཞིང་ལྷོད་ལ། མགོའི་སྐྲ་ལོ་ནི་ཐལ་མདོག་བབས་པ་ཞིག་རེད། ཁོའི་སུག་བཞི་རིང་
ད་མཐོང་
ཞིང་ལྷོད་ལ། མིག་ཟུང་ནི་ཁེག་ས་སིའི་འཇུ་ལུང་ཡུལ་གྱི་ཉི་མས་ཚིག་པའི་རྒྱུན་
གི་མིག་ཟུང་རེད། ཁོའི་གདོང་ལ་ཁྲེལ་འཛུམ་ཞིག་ལངས་ནས་དེ་གར་ལངས་ནས་བསྡད་
ཅིང་། ལག་པས་མཁྲིག་མའི་སྟེང་དུ་བར་མེད་ཀྱིས་འཕུར་འཕུར་བྱེད།
ཧུ་སི་ཋོན་གྱིས་"ཁྱོད་ཀྱིས་དོ་ནུབ་ཀྱི་དོན་དག་དེ་གོ་ཡོད་རྒྱུ་རེད།" ཅེས་བཤད།
ཝི་ལིའེ་ཡིས་ཁྲེལ་འཛུམ་ཞིག་བསྟན་གོ་ཡོད།"
"དེ་ཐད་ལ་གྲ་སྒྲིག་འདྲ་བྱས་ཡོད་དམ།”
"བྱས་ཡོད།"
གྲ་སྒྲིག་ཅི་བྱས་ང་ཚོར་གཅིག་ཤོད་དང་
ཨེ་ཁཱོན་གྱིས་དགའ་ཚོར་དང་བཅས་ཁྲེལ་འཛུམ་ཞིག་བསྟན་ཨུན། འདི་འདྲ་རེད།
རོལ་རྩེད་ལྷན་ཚོགས་ལ་རྒྱུན་ལྡན་གྱི་ཚོགས་མི་ལྔ་ཡོད་ཅིང་། ངས་དོ་ནུབ་ཆེད་དུ་མི་ཉི་
ཤུ་རྩ་ལྔ་བཙལ་ཡོད། ཚང་མ་ཕོ་གསར་སྟོབས་ཅན་ཤ་སྟག་ཡིན། ཚང་མས་ཞབས་བྲོ་
འཁྲབ་པའི་སྐབས་སུ། ཁོ་ཚོས་མིག་བགྲད་ཅིང་རྣ་བ་ཀེར་ནས་འདུག་རྒྱུ་རེད་ལ། གལ་
སྲིད། མི་འདོད་པའི་སྐད་ཆ་བཤད་པ་དང་། ཡང་ན་ཁ་རྩོད་རྒྱག་པ་སོགས་རྟགས་མཚན་
ཅི་ཞིག་མཐོང་མ་ཐག་ཏུ། ཁོ་ཚོས་དལ་མོས་ཁོའི་མཐའ་བསྐོར་ནས། འཇམ་པོ་བྱས་ཏེ་ཕྱི་
ལོགས་སུ་ཁྲིད་རྒྱུ་ཡིན་པས། སུ་གཅིག་གིས་ཀྱང་དོ་སྣང་འབྱུང་རྒྱུ་མ་རེད། ཚང་མ་རང་
འགུལ་གྱིས་ཕྱི་ལོགས་སུ་འབུད་པ་དང་འདྲ་བར། ཁོ་བར་དུ་བཙིར་ནས་ཁྲིད་འགྲོ་རྒྱུ་རེད།
"ཁོ་ཚོར་གནོད་འཚེ་མ་གཏོང་ལབ་རོགས།”
ཝི་ལིའེ་དགའ་ལྷུག་ལྷུག་གིས་བགད་ནས་ངས་ཁོ་ཚོར་ལབ་ཡོད ཅེས་བཤད།
"དེས་ན་ཡང་བསྐྱར་གསལ་པོར་ཤོད་དང་། དེ་ནས་ཁོ་ཚོས་ཧ་གོ་རྒྱུ་རེད།
"དེ་ཁོ་ཚོས་ཤེས་ཀྱི་ཡོད། ཁོ་ཚོའི་ནང་ནས་མི་ལྔ་མར་སོང་ནས། སྒོ་ཆེན་གྱི་མདུན་དུ་
ནང་དུ་ཡོང་མཁན་ཚང་མར་ལྟ་རྟོག་བྱེད་ཀྱི་ཡོད་ལ། ཁོ་ཚོས་རྙོག་དྲ་སློང་རྒྱུ་མ་བྱུང་གོང་
ནས་རྙོག་དྲ་སློང་མཁན་སུ་ཡིན་ངོས་འཛིན་ཐབས་བྱ་རྒྱུ་བྱས་ཡོད།
ཧུ་སི་ཋོན་ཡར་ལངས། ཁོའི་གྲང་ལྷང་ལྷང་གི་མིག་ཟུང་ལ་གཟབ་ནན་གྱི་ཉམས་ཤིག་
བབས། ད་ཁྱོད་ཀྱིས་ཉོན་ཨ། ཝི་ལིའེ། རྙོག་དྲ་སློང་མཁན་དེ་ཚོར་གནོད་འཚེ་གཏོང་དུ་
འཇུག་མི་རུང་། ཉེན་རྟོག་པ་ཚོས་སྒོ་འགྲམ་ནས་སྒུག་ནས་འདུག་རྒྱུ་ཡིན་པས། གལ་སྲིད་
ཁོ་ཚོར་ཁ་ཁྲག་སྣ་ཁྲག་ཙམ་ཕུད་པ་ཡིན་ན། ཉེན་རྟོག་པ་ཚོ་ལམ་སེང་ནང་དུ་རྒྱུག་ཡོང་
ནས་ཁྱོད་ཚོ་འཛིན་བཟུང་བྱེད་རྒྱུ་རེད།
ཝི་ལིའེ་ཡིས་དེ་འདྲ་བྱེད་རྒྱུ་རེད་བསམ་བྱུང་། དེ་བས་ང་ཚོས་ཁོ་ཚོ་སྒར་གྱི་ལྟག་རྒྱབ་
བརྒྱུད་ནས་ཞིང་ནང་ནས་ཕྱི་ལོགས་སུ་གཏོང་རྒྱུ་བྱས་ཡོད་ལ། ཁོ་ཚོ་ཡག་པོ་བྱས་ཏེ་འགྲོ་
མིན་ཐད་ལྟ་རྟོག་བྱེད་མཁན་ཡང་ཡོད།" ཅེས་བཤད།
ཧུ་སི་ཋོན་གྱིས་སེམས་ཁྲལ་དང་བཅས་ཡ། བལྟས་ཡོང་ན་མི་ཆོག་རྒྱུ་མེད་པ་འདྲ
འོན་ཀྱང་། ཝི་ལིའེ། དོན་དག་གཅིག་ཀྱང་འབུད་དུ་མ་འཇུག་ཨ། ཡོད་ཚད་ཁྱོད་རང་ལ་
འགན་ཡོད། ཁོ་ཚོར་གནོད་འཚེ་སྐྱེལ་མི་ཆོག དབྱུག་པ་དང་གྲི། མདའ་མཚོན་དེ་འདྲ་
མ་སྤྱོད ཞེས་བཤད།
ཝི་ལིའེ་ཡིས་"ཡ་ཡ། ང་ཚོས་ཁོ་ཚོར་རྨ་ཁ་མི་བཟོ།" ཅེས་བཤད།
ཧུ་སི་ཁཱོན་གྱི་ཐེ་ཚོམ་ད་དུང་ཡང་མ་ཞི། “ངས་ཁྱོད་ལ་ཡིད་ཆེས་བྱེད་ཆོག་པར་སྨོན།
ཝི་ལིའེ། གལ་སྲིད་ཁྱོད་ཚོས་དངོས་གནས་ལག་མི་འགུལ་ཐབས་མེད་འདྲ་བྱུང་ནའང་། ཁ་
ཁྲག་སྣ་ཁྲག་མི་བཞུར་བ་བྱས་ཏེ་ལག་འགུལ་རོགས།
ཝི་ལིའེ་ཡིས་ཡ་ཡ།”ཞེས་བཤད།
ཁྱོད་ཀྱིས་བདམས་པའི་མི་དེ་དག་བློ་འཁེལ་ཆོག་ཆོག་ཡིན་ནམ།
ཡིན་ཡ། སྐུ་ཞབས།
"ཡ། དེས་ན་དེ་ཡིན། གལ་སྲིད་དོན་དག་མགོ་གནོན་མི་ཐུབ་པ་འདྲ་བྱུང་ན། ང་གར་
སྟེགས་འདི་ཕྱོགས་ཀྱི་གཡས་ཟུར་དུ་འདུག་རྒྱུ་ཡིན་པས། ཐད་ཀར་ང་འཚོལ་དུ་ཤོག
ཝི་ལིའེ་ཡིས་རྩེད་མཚར་ལྟ་བུའི་གུས་ཕྱག་ཅིག་ཕུལ་རྗེས་ཕྱི་ལོགས་སུ་ཕྱིན་སོང་།
ཧུ་སི་ཋོན་གྱིས་“ད་ངས་ཀྱང་མི་ཤེས། ཝི་ལིའེ་ཡི་མི་ཚོས་མི་རེ་མི་གསོད་པར་སྨོན། ཉེན་
རྟོག་པ་ལྟས་ངན་དེ་ཚོས་ཅིའི་ཕྱིར་གཞིས་སྒར་ལ་གནོད་འཚེ་གཏོང་དགོས་པ་ཡིན། ཁོ་
ཚོས་ཅིའི་ཕྱིར་ང་ཚོ་ཁ་རོག་ལ་བསྐྱུར་མི་འཇོག” ཞེས་བཤད།
ཚན་ཆུང་གཉིས་པའི་འཐུས་མི་ཕོ་གསར་སྐྱོ་སྣང་ཅན་དེས་“ང་རང་སན་ལན་ཌི་ཞིང་
ཕྱུགས་སྤྱི་གཉེར་ཁང་གི་ས་ཐོག་ཏུ་བསྡད་མྱོང་ཡོད། རྫུན་ཡིན་ན་དཀོན་མཆོག་ཐུགས་རྗེ་
ཅན། དེ་གར་མི་བཅུ་རེར་ཉེན་རྟོག་པ་རེ་རེ་ཡོད་མོད། འོན་ཀྱང་། མི་ཉིས་བརྒྱ་ལ་ཆུ་
སྦུག་གཅིག་མ་གཏོགས་མེད།” ཅེས་བཤད།
མི་སྦོམ་ཐུང་དེས་‘དཀོན་མཆོག་ཡེ་ཤུ། ཇེ་རེ་མེ། དེ་ཁྱོད་ཀྱིས་བཤད་ག་ལ་དགོས། ང་
ཡང་དེ་དུས་དེ་གར་ཡོད་ཡ། ཁོ་ཚོས་སྤྱིལ་བུ་ཧ་ཅང་མང་པོ་ཞིག་ཕུབ་ཡོད། འཕྲེད་ལ་
ཁང་བསྟར་སུམ་ཅུ་སོ་ལྔ་དང་། གཞུང་ལ་ཁང་བསྟར་བཅོ་ལྔ་ཕུབ་ཡོད། མི་ཚོགས་འདི་
འདྲའི་མང་པོ་ཞིག་ལ་སྐྱག་ཁང་བཅུ་མ་གཏོགས་མེད། ཨ་དཀོན་མཆོག་ཡེ་ཤུ།དེའི་དྲི་མ་
དེ་ལེ་དབར་གཅིག་གི་ས་ནས་ཀྱང་ཚོར་ཐུབ། ཉེན་རྟོག་པ་གཅིག་གིས་ཁོ་ཚོའི་ནང་གཏམ་
བཙོག་པ་དེ་ང་ལ་བཤད་བྱུང་། སྐབས་དེར་ང་ཚོ་དེ་གར་བསྡད་ཡོད། ཉེན་རྟོག་པ་དེས་
གཞུང་བཙུགས་གཞིས་སྒར་ལྟས་ངན་དེ་ཚོས། དེ་ཚོས་མི་རྣམས་ལ་ཆུ་དྲོན་པོ་སྤྲད་པས།
དེ་ནས་མི་དེ་ཚོས་ཆུ་དྲོན་པོ་ཡོད་ན་འདོད་ལ། ཁོ་ཚོར་ཆུ་བཤལ་གསང་སྤྱོད་སྤྲད་པས།
ཁོ་ཚོས་དེ་ཡང་ཡོད་ན་འདོད།'ཅེས་བཤད་ཅིང་། དེ་ནས་ཁོས།‘ཨོག་ཁེ་སི་ལྟས་ངན་
དེ་ཚོར་ཆ་རྐྱེན་གང་དག་སྤྲད་ན། ཁོ་ཚོས་ཀྱང་རིམ་བཞིན་དེ་དག་ཡོད་ན་འདོད།'ཅེས་
བཤད་ཅིང་། དེ་ནས་ད་དུང་མུ་མཐུད་དུ་་ཁོ་ཚོས་གཞིས་སྒར་གྱི་ནང་དུ་དམར་ཕྱོགས་
པའི་ཚོགས་འདུ་འཚོག་བཞིན་ཡོད་ཅིང་། ཁོ་ཚོས་རྒྱུན་དུ་སྲིད་གཞུང་གི་དབུལ་སྐྱོབ་
རོགས་དངུལ་ལོན་ཐབས་ཐད་ལ་བསམ་བློ་བཏང་ནས་བསྡད་ཡོད།'ཅེས་ཟེར།" ཞེས་བཤད།
ཧུ་སི་ཋོན་གྱིས་་ཁོའི་འགྲམ་ཀོང་ནང་ལ་ཁུ་ཚུར་གཞུ་མཁན་ཞིག་མ་བྱུང་ངམ།” ཞེས་
ས་དྲིས།
"དེ་འདྲ་མ་བྱུང་། སྐབས་དེར་གཞོན་ནུ་ཞིག་གིས་ཁོ་ལ། 'དབུལ་སྐྱོབ་རོགས་དངུལ་
ཟེར་ན་ཅི་རེད།'ཅེས་དྲིས།”
དབུལ་སྐྱོབ་སྟེ། ང་ཚོ་དཔྱ་ཁྲལ་འབུལ་མཁན་ཚོས་ཡར་སྤྲད་པ་དེ། ལྟས་ངན་ཨོག་
ཁེ་སི་ཁྱོད་ཚོས་མར་བླངས་འགྲོ་ཡི་ཡོད་པ་དེ་རེད།”
"ལོ་ཆུང་དེས་'ང་ཚོས་ཀྱང་ལས་གཉེར་དཔྱ་ཁྲལ་དང་རླངས་སྣུམ་དཔྱ་ཁྲལ། ཐ་མ་
ཁའི་དཔྱ་ཁྲལ་བཅས་སྤྲོད་ཀྱི་ཡོད་ཨ།་ཞེས་བཤད་ཅིང་། དེ་ནས་ཁོས་མུ་མཐུད་དུ་སྲིད་
གཞུང་གིས་ཞིང་བདག་ཚོ་ལ། སྲིང་བལ་རྒྱ་མ་རེའི་ཐད་དུ་སྒོར་སྐར་བཞི་རེ་སྤྲོད་བཞིན་
པ་དེ་ཡང་རོགས་དངུལ་མ་རེད་དམ།' ཞེས་བཤད་ཅིང་། དེ་ནས་ཁོས་”ལྕགས་ལམ་དང་
སྐྱེལ་འདྲེན་སྤྱི་གཉེར་ཁང་དེ་ཚོས་ཀྱང་གསབ་དངུལ་ལེན་གྱི་ཡོད་པས། དེ་ཡང་རོགས་
དངུལ་མ་རེད་དམ།' ཞེས་བཤད།”
“ཉེན་རྟོག་པ་དེས” ཁོ་ཚོས་ངེས་པར་དུ་བསྒྲུབ་དགོས་པའི་ལས་འགན་རེ་སྒྲུབ་ཀྱི་ཡོད་
པས། ད་གཟོད་གསབ་དངུལ་སྤྲད་པ་རེད།'ཅེས་བཤད
"གཞོན་ནུ་དེས་"དེས་ན། གལ་སྲིད་ང་ཚོ་མེད་ན། ཁྱོད་ཀྱི་ལྟས་ངན་ལོ་ཏོག་འདི་ཚོ་སུ་
ཡིས་འཐུ་རྒྱུ་རེད།'ཅེས་བཤད།” སྐྱེས་པ་སྦོམ་ཐུང་དེས་ཕར་ལྟ་ཚུར་ལྟ་བྱས།
ཧུ་སི་ཋོན་གྱིས་"ཉེན་རྟོག་པ་དེས་ཅི་ཟེར། ཞེས་དྲིས།
" ཨ། དེ་ནས་ཉེན་རྟོག་པ་ཧ་ཅང་ཁོང་ཁྲོ་ཟོས་ནས་་ལྟས་ངན་དམར་ཕྱོགས་པ་ཁྱོད་
ཚོས་ནམ་རྒྱུན་རྙོག་དྲ་སློང་བཞིན་ཡོད། ང་དང་མཉམ་དུ་འགྲོ།'ཞེས་བཤད་དེ། ཁོ་ཚོས་
གཞོན་ནུ་དེ་བཟུང་ནས། ལས་མེད་འཁྱམ་པོའི་ཉེས་མིང་འོག་ཏུ་ཉིན་དྲུག་ཅུ་ལ་བཙོན་
དུ་བཅུག་པ་རེད།
ཋི་མོ་ཐེ་ཝ་ལི་སི་ཡིས་སྐབས་དེར་ཁོ་ལ་ལས་ཀ་ཡོད་པས། ཁོ་ཚོས་ཉེས་མིང་འདི་ཇི་
ལྟར་བཀལ་བ་རེད” ཅེས་དྲིས།
སྐྱེས་པ་སྦོམ་ཐུང་དེ་གད་མོ་བགད་ནས་གནས་ལུགས་འདི་ཁྱོད་ཀྱིས་ཀྱང་ཧ་ལོས་
གོ། སུ་ཞིག་ཉེན་རྟོག་པ་ཚོའི་སྣང་བར་མི་འགྲོ་ན། ཁོ་ལས་མེད་འཁྱམ་པོ་རེད། ཁོ་ཚོ་སྒར་
འདི་ལ་དེ་འདྲ་སྡང་དགོས་དོན་ཡང་རྒྱུ་མཚན་དེའི་དབང་གིས་རེད། སྒར་འདིའི་ནང་དུ་
ཉེན་རྟོག་པ་གང་འདོད་དུ་འཛུལ་མི་ཆོག་ལ། ཡུལ་འདི་ནི་ཨ་རི་མངའ་སྡེ་མཉམ་འབྲེལ་
རྒྱལ་ཁབ་ཡིན་པ་ལས་ཁ་ལི་ཧྥོར་ནེ་ཡ་མངའ་སྡེ་མ་རེད།
ཧུ་སི་ཋོན་གྱིས་ཤུ་རིང་ཞིག་འཐེན་ང་ཚོ་འདི་ནས་ཡུན་རིང་ལ་འདུག་ཐུབ་ན་
ཨང་། འོན་ཀྱང་། ང་ཚོ་ཡང་མི་འགྱངས་པར་འདི་དང་འབྲལ་དགོས། ང་གནས་འདི་ལ་
དངོས་གནས་དགའ། འདི་རུ་ཡུལ་མི་ཚོ་ཕན་ཚུན་འཆམ་པོ་ཡོད། དཀོན་མཆོག་མཐུ་
སྟོབས་ཅན་པོ། ཁོ་ཚོས་ང་ཚོ་འདི་འདྲ་ཉམ་ཐག་ཏུ་བཏང་ནས་བཙོན་ཁང་དུ་འཇུག་པ་
ལས། ང་ཚོ་ལ་རང་ཉིད་དོ་དམ་བྱེད་དུ་བཅུག་ན་ཅིའི་ཕྱིར་མི་ཆོག དཀོན་མཆོག་དཔང་དུ་
བཙུགས་ནས་མནའ་བསྐྱལ་བ་ཡིན། ཁོ་ཚོས་མུ་མཐུད་དུ་འདི་ལྟར་ང་ཚོར་བརྙས་བཅོས་
བྱས་བསྡད་ན། ང་ཚོས་ལག་ཏུ་མཚོན་ཆ་མི་ལེན་པའི་ངེས་པའང་མེད།" དེ་ནས་ཁོས་སྐད་
གདངས་ཞི་བར་ཕབ་ནས་་ང་ཚོ་ངེས་པར་དུ་ཞི་མཐུན་ངང་གནས་དགོས།”ཞེས་རང་ཉིད་
ལ་དྲན་སྐུལ་གྱི་ཚུལ་གྱིས་འཛིན་སྐྱོང་ལྷན་ཚོགས་ལ་གནད་དོན་ཇེ་སྡུག་ཏུ་གཏོང་བའི་
ཐོབ་ཐང་མེད།" ཅེས་བཤད།
ཚན་ཆུང་གསུམ་པའི་སྐྱེས་པ་སྦོམ་ཐུང་གིས་སུ་ཞིག་གིས་ང་ཚོའི་ལྷན་ཚོགས་འདི་
ནུས་མེད་རྩྭ་ཐོ་ཙམ་ཞིག་རེད་འདོད་ན། ཁོ་ལ་ཚོད་ལྟ་བྱེད་དུ་ཆུག དེ་རིང་ངའི་ཚན་ཆུང་
ནང་དུ་བུད་མེད་གཉིས་ཀྱིས་འཁྲུག་འཛིང་བྱས་བྱུང་ལ། ཐོག་མར་ཕན་ཚུན་ལ་མཚང་
འབྲུ་རེས་དང་། དེ་ནས་ཕན་ཚུན་ལ་གད་སྙིགས་འཕེན་རེས་བྱས། སྐྱེས་མའི་ལྷན་ཚོགས་
ཀྱིས་ཐག་གཅོད་བྱེད་མ་ཐུབ་པས། ཁོ་ཚོ་ང་འཚོལ་དུ་སླེབས། ཁོ་ཚོས་གྱོད་གཞི་འདི་ལྷན་
ཚོགས་འདི་རུ་འཁྱེར་དགོས་ཟེར། ངས་ཁོ་ཚོར། སྐྱེས་མ་ཚོའི་གནད་དོན་ཁྱོད་ཚོ་སྐྱེས་མ་
ཚོས་ཐག་གིས་གཅོད་དགོས་པ་ལས། དབུས་འཛིན་སྐྱོང་ལྷན་ཚོགས་ལ་གད་སྙིགས་འཐབ་
འཁྲུག་ཐད་ཁ་ཡ་བྱེད་ཁོམ་མེད་ལབ་ཡོད། ཅེས་བཤད།
ཧུ་སི་ཋོན་གྱིས་མགོ་བོ་ལྡེམ་བཞིན་དེ་ཁྱོད་ཀྱིས་ཡག་པོ་བསྒྲུབས་འདུག"ཅེས་བཤད།
ད་ནི་ས་སྲོད་ཀྱི་མུན་པ་འཐིབ་བཞིན་འདུག་ལ། མུན་པ་ཇེ་ནག་ཏུ་སོང་བ་དང་ཆབས་
ཅིག་ཏུ། རོལ་དབྱངས་རུ་ཁག་གི་འབུད་དཀྲོལ་ཚོད་ལྟའི་སྒྲ་དབྱངས་ཀྱང་ཇེ་མཐོར་འགྲོ་
བཞིན་པ་འདྲ། གློག་སྒྲོན་ཚང་མ་སྤར་སོང་ལ། མི་གཉིས་ཀྱིས་གར་སྟེགས་མཐིལ་གྱི་
ལྷན་པ་བརྒྱབ་པའི་གློག་སྐུད་ཁག་ལ་ཞིབ་བཤེར་བྱས། བྱིས་པ་ཚོ་རོལ་དབྱངས་རུ་ཁག་གི་
མཐའ་རུ་ལྷག་ཏུ་བཙངས། རྒྱུད་དྲུག་སྒྲ་སྙན་འཁུར་བའི་གཞོན་ནུ་ཞིག་གིས། "སྔོ་ལོང་
ལོང་གི་ཕ་ཡུལ།" ཞེས་པའི་གླུ་གཞས་དེ་ཅུང་རང་བཟོས་ཀྱི་སྒོ་ནས་དཀྲོལ་ཞིང་། གཞས་
ཚན་པ་གཉིས་པ་རུ་སླེབས་པ་ན། མཆུ་སྦྲེང་དཀྲོལ་མཁན་གསུམ་དང་ཨོག་གླན་དཀྲོལ་
མཁན་གཅིག་བཅས་མཉམ་ཞུགས་བྱས། རས་གུར་སོ་སོ་ནས་མང་ཚོགས་རྣམས་འཚང་
ཁ་ཤིག་ཤིག་གིས་གར་སྟེགས་ཕྱོགས་སུ་བརྒྱུགས་ནས་ཡོང་། སྐྱེས་པ་རྣམས་ཀྱིས་ནང་སྟོད་
སྔོན་པོ་གཙང་མ་རེ་གྱོན་ཞིང་། བུད་མེད་ཚོས་རང་རང་གི་གོས་ལྭ་རིས་ལྡན་མ་རེ་གྱོན་
ནས་སླེབས། ཁོ་ཚོ་གར་སྟེགས་ཀྱི་ཉེ་ས་རུ་སླེབས་རྗེས། ཁུ་སིམ་པོས་ལངས་ནས་བསྡད་
ཅིང་། གློག་སྒྲོན་གྱི་འོག་ཏུ་ཁོ་ཚོའི་གདོང་པ་དགའ་ཚོར་དང་རེ་སྒུག་གིས་གང་ཡོད།
གཞིས་སྒར་གྱི་མཐའ་འཁོར་དུ་ལྕགས་སྐུད་ཀྱི་ར་བ་མཐོན་པོས་ཡོངས་སུ་བསྐོར་ཡོད་
ལ། ར་བའི་མཐའ་སྐོར་གྱི་དབྱིན་ཁྲེ་ལྔ་བཅུ་རེའི་མཚམས་ན་སོ་སྲུང་པ་རེ་ཡོད་ཅིང་། ཁོ་
ཚོ་རྩྭ་གསེང་དུ་བསྐུངས་ནས་སྒུག་ཡོད།
ད་ལྟ། སྐུ་མགྲོན་ཚོའི་རླངས་འཁོར་ཁག་འབྱོར་མགོ་བརྩམས་སོང་ལ། ཁོ་ཚོ་ནི་མཐའ་
འཁོར་གྱི་ཞིང་པ་ཁྱིམ་ཚང་ཆུང་ཆུང་འགའ་རེ་དང་ཁོ་ཚོའི་ཉེ་འབྲེལ། དེ་བཞིན་སྒར་
གཞན་པའི་ནང་གི་གནས་སྤོའི་ཡུལ་མི་སོགས་རེད། ཁོ་ཚོ་རེ་རེ་བཞིན་སྒོ་ཆེན་བརྒྱུད་
ནས་ཡོང་སྐབས། སོ་སོ་མགྲོན་འབོད་བྱེད་མཁན་གྱི་གཞིས་སྒར་གྱི་གཞིས་སྡོད་པ་རེ་རེའི་
མིང་ཤོད་བཞིན་ཡོང་།
རོལ་དབྱངས་རུ་ཁག་གིས་སི་ཁོ་ལན་ཌིའི་ཞབས་བྲོའི་རོལ་དབྱངས་དཀྲོལ་ཞིང་། ད་
ཐེངས་ཁོ་ཚོས་ཚོད་ལྟ་བྱེད་བཞིན་པ་མ་ཡིན་པས། རོལ་དབྱངས་ཀྱི་སྒྲ་གདངས་ཇེ་མཐོ་
ནས་ཇེ་མཐོར་བཏང་། སྟོན་པ་ཡེ་ཤུ་ལ་དད་མཁན་ཚོ་སོ་སོའི་གུར་མདུན་དུ་བསྡད་ནས།
གདོང་གནག་ནས་མཐོང་ཆུང་གི་ཉམས་དང་བཅས་བལྟས་ནས་ཡོད་ཅིང་། ཁོ་ཚོས་ཕན་
ཚུན་ལ་གླེང་མོལ་མི་བྱེད་པར། གཞན་གྱིས་སྡིག་པ་གསོག་པར་ལྟད་མོ་བལྟས་ནས་ཡོད།
ཁོ་ཚོའི་གདོང་མདངས་ཀྱིས་བྱེད་སྒོ་ཡོངས་ལ་ཉེས་དམོད་གཏོང་བཞིན་ཡོད།
ཇོ་ཌི་ཚང་གི་རས་གུར་དུ། རུ་ཐེ་དང་ཝིན་ཧྥིལད་གཉིས་ཀྱིས་ཁོ་ཚོར་ཟས་སྐལ་ཅི་ཞིག་
བབས་པ་དེ་ཁྱུར་མིད་བཏང་ཞིང་། དེ་ནས་ཁོ་ཚོ་གར་སྟེགས་ཀྱི་ཕྱོགས་སུ་རྒྱུག་གྲབས་བྱེད་
བཞིན་པའི་སྐབས་སུ། ཨ་མས་ཁོ་གཉིས་ཕྱིར་ཡོང་དུ་བཅུག ཁོ་མོས་ཁོ་གཉིས་རེ་རེའི་མ་
ནེའི་འོག་ནས་བཟུང་སྟེ། སྣ་ཁུང་ནང་དུ་ཞིབ་ལྟ་བྱས་ཤིང་། རྣ་བ་འཐེན་ནས་རྣ་ལྟག་
ཏུའང་ཞིབ་བཤེར་བྱས། དེ་ནས་ཁོ་མོས་ཁོ་གཉིས་གཙང་སྦྲ་ཁང་དུ་ལག་པ་ཡང་བསྐྱར་
ཐེངས་གཅིག་བཀྲུ་བར་མངགས།
ཁོ་ཚོ་གཙང་སྦྲ་ཁང་གི་ལྟག་རྒྱབ་ཏུ་བསྐོར་ནས་སོང་སྟེ། ཐད་ཀར་གར་སྟེགས་ཀྱི་
ཕྱོགས་སུ་བརྒྱུགས་ཤིང་། དེ་ནས་རོལ་དབྱངས་རུ་ཁག་གི་མཐའ་རུ་འཚང་ཁ་བརྒྱབ་ནས་
ཡོད་པའི་བྱིས་པ་ཚོའི་གྲས་སུ་འཛུལ།
ཨལ་གྱིས་དགོང་ཟས་ཟོས་ཚར་རྗེས། ཁོས་ཋོམ་གྱི་ཁ་སྤུ་བཞར་གྲི་སྤྱད་ནས་ཆུ་ཚོད་
ཕྱེད་ཀ་ཙམ་གྱི་རིང་ལ་ཁ་སྤུ་བཞར། ཨལ་གྱིས་ལུས་ལ་དམ་པོར་འབྱར་བའི་བལ་སྟོད་
དང་ཁྲ་ཤུར་ཅན་གྱི་ནང་སྟོད་ཅིག་གོན་ཡོད་ཅིང་། ཁོས་ཁྲུས་བརྒྱབ་རྗེས། མགོའི་སྐྲ་ལོ་
རྣམས་ལྟག་ལ་དྲང་མོར་ཤད། ཁྲུས་ཁང་དུ་ཡུད་ཙམ་ལ་མི་གཞན་པ་མེད་པའི་གོ་སྐབས་
དེ་དང་བསྟུན་ནས། ཁོས་མེ་ལོང་གི་ནང་དུ་ལྷག་བསམ་ཟོལ་མེད་ཀྱིས་འཛུམ་མདངས་
ཤིག་བསྟན་ཞིང་། དེ་ནས་གཟུགས་པོ་ཟུར་ལ་བསྐོར་ནས། རང་ཉིད་ཀྱི་ཟུར་བལྟས་ཀྱི་
འཛུམ་མདངས་དེ་ག་འདྲ་ཡིན་མིན་བལྟས། དེ་ནས་ཁོས་དཔུང་ཆིངས་རྒྱ་སྨུག་མ་དེ་
དཔུང་པར་བཅིངས་ཤིང་། ཕྱི་སྟོད་ལུས་འབྱར་མ་དེ་ལུས་ལ་གྱོན་ནས། ཀོ་ལྷམ་སེར་པོ་ཆ་
དེ་གཙང་ཤོག་གིས་ཕྱིས། སྐབས་དེར་ཡང་བསྐྱར་མི་ཞིག་ཁྲུས་རྒྱག་ཏུ་སླེབས་བྱུང་བས།
ཨལ་འཚབ་འཚུབ་དང་བཅས་སྒོ་ལ་བུད་ཅིང་། དེ་ནས་གར་སྟེགས་ཀྱི་ཕྱོགས་སུ་མགོ་
འཕངས་དགུང་ལ་བཏེགས་ནས་སོང་བ་དང་། འགྲོ་ཞོར་དུ་བུ་མོ་ཚོ་མིག་གིས་འཚོས།
གར་སྟེགས་ཀྱི་ཉེ་སར་སླེབས་པའི་སྐབས་དེར། ཁོས་བུ་མོ་སྐྲ་སེར་མ་ཞིག་གུར་ཞིག་གི་
མདུན་དུ་བསྡད་ཡོད་པ་མཐོང་། ཁོ་གསེག་འགྲོས་ཀྱིས་ཁོ་མོའི་རྩར་སོང་ནས། ཕྱི་སྟོད་ཀྱི་
གོང་ཁ་ཕྱེས་ནས་ནང་སྟོད་ངོམ།
དེ་ནས་ཁོས་དོ་ནུབ་ཞབས་བྲོ་འཁྲབ་རྒྱུ་ཡིན་ནམ།” ཞེས་དྲིས།
བུ་མོ་དེས་མིག་ཟུང་ཕར་ལ་འཁོར་ནས་ལན་མ་བཏབ།
"ཁ་བརྡ་ཙམ་ཞིག་བྱས་ན་མི་ཆོག་གམ། ངེད་གཉིས་མཉམ་དུ་ཞབས་བྲོ་འཁྲབ་ན་ག་
འདྲ་རེད དེ་ནས་ཁོས་ཅུང་སྣང་མེད་ཀྱི་རྣམ་པས་“ངས་ཝལ་ཚི་ཞེས་པའི་ཟླ་བོའི་ཞབས་
བྲོ་འཁྲབ་ཤེས།” ཞེས་བཤད།
བུ་མོ་དེས་ཅུང་ཁ་སྐྱེངས་པའི་སྒོ་ནས་མིག་ཟུང་གིས་ཡར་ལ་བལྟས་ནས་དེ་ཅི་ཡང་
མ་རེད། ཝལ་ཚི་ཞབས་བྲོ་འཁྲབ་མི་ཤེས་མཁན་སུ་ཡོད།” ཅེས་བཤད།
ཨལ་གྱིས་ང་འདྲ་བ་ཞིག་འཁྲབ་ཤེས་མཁན་མེད།" ཅེས་བཤད་ཅིང་། དེ་ནས་རོལ་
དབྱངས་ཀྱི་སྒྲ་གདངས་མཐོ་རུ་བཏེགས་བྱུང་བས། ཁོས་རྐང་པ་གཅིག་ཐང་ལ་རྡེབ་བཞིན་
ཤོག་ཡ།” ཞེས་བཤད།
སྐབས་དེར་བུད་མེད་ཧ་ཅང་རྒྱགས་པ་ཞིག་གིས་གུར་ནང་ནས་མགོ་བོ་ཕྱིར་བསྲིངས་
ནས། ཁོ་ལ་སྡང་མིག་གིས་ལྟ་བཞིན། གཏུམ་དྲག་གི་ཉམས་ཀྱིས་ཁྱོད་ཕར་རྒྱུགས་ཤིག བུ་
མོ་འདི་ལ་སྔ་ས་ནས་གཉེན་རྟགས་བརྒྱབ་ཡོད། ཁོ་མོ་མགྱོགས་པོར་གཉེན་སྒྲིག་བྱེད་རྒྱུ་
རེད་ལ། མོའི་མག་པ་མགྱོགས་པོར་ཁོ་མོ་བསུ་རུ་ཡོང་གི་ཡོད།" ཅེས་བཤད།
ཨལ་གྱིས་བུ་མོ་དེ་ལ་མ་རབས་ཀྱི་མིག་མདའ་ཞིག་འཕངས་རྗེས། རྐང་རྡེབ་བྱེད་
བཞིན་ཕར་ཕྱིན་སོང་ལ། རོལ་དབྱངས་ཀྱི་འགྱུར་ཁུགས་དང་འགྲོགས་ནས་ཁོའི་རྐང་པ་
ཐག་ཐག་ཏུ་རྡེབ་ཅིང་ཕྲག་པ་ལྷེམ་ལྷེམ་དུ་འགུལ། བུ་མོ་དེས་ཁོའི་རྗེས་སུ་རེ་བའི་མིག་
ཟུང་གིས་བལྟས་ནས་བསྡད།
ཨ་ཕས་སྡེར་མ་ཐང་ལ་བཞག་རྗེས་ཡར་ལངས་ནས་“ད་འགྲོ། ཇོན ཞེས་བཤད་
ཅིང་། དེ་ནས་ཁོས་ཨ་མ་ལ་“ང་ཚོ་སོང་ནས་ལས་ཀ་འཚོལ་སྟངས་སྐོར་ལ་གནས་ཚུལ་
རྒྱུས་ལོན་རེ་བྱེད་དགོས།" ཞེས་གསལ་བཤད་བྱས་རྗེས། ཨ་ཕ་དང་ཨ་ཁུ་ཇོན་གཉིས་ཀ་
དོ་དམ་པའི་ཁང་པའི་ཕྱོགས་སུ་སོང་།
ཁཱོམ་གྱིས་ཚོང་ཁང་ནས་ཉོས་ཡོང་བའི་བག་ལེབ་དུམ་བུ་གཅིག་ལྡེ་གུའི་ནང་དུ་སྦངས་
ནས་ཟོས་ཤིང་། དེ་ནས་དེའི་ཤུལ་གྱི་བག་ལེབ་ཀྱང་ཟོས་རྗེས་སྡེར་མ་ཨ་མ་ལ་སྤྲད། ཨ་མས་
སྡེར་མ་དེ་ཟོ་བའི་ནང་གི་ཆུ་ཚན་དུ་བཤལ་རྗེས། རོ་སི་ཤ་རོན་གྱི་ལག་ཏུ་ཕྱིད་བརྡར་གཏོང་
རྒྱུར་བཞག དེ་ནས་ཁོ་མོས་“ཁྱོད་རང་ཞབས་བྲོ་འཁྲབ་ཏུ་འགྲོ་རྒྱུ་མིན་ནམ།” ཞེས་དྲིས།
བཱོམ་གྱིས་ལོས་འགྲོ། ང་རང་ལྷན་ཚོགས་ཤིག་ཏུ་ཞུགས་ཡོད་པས། ང་ཚོ་སོང་ནས་
མགྲོན་པོ་འགའ་རེར་སྣེ་ལེན་བྱེད་དགོས།” ཞེས་བཤད།
ཨ་མས་“ཁྱོད་ད་ལྟ་ནས་བཟུང་ལྷན་ཚོགས་ཀྱི་ཚོགས་མིར་གྱུར་པ་རེད་དམ། ངས་
བལྟས་ན་དེ་ནི་ཁྱོད་ལ་ལས་ཀ་རྙེད་ཡོད་པའི་རྐྱེན་གྱིས་ཡིན་རྒྱུ་རེད།” ཅེས་བཤད།
རོ་སི་ཤ་རོན་ཕར་འཁོར་ནས་སྡེར་མ་རྣམས་ཕར་ལ་དེད་ཅིང་། ཋོམ་གྱིས་ཁོ་མོར་
མཛུབ་སྟོན་བྱེད་བཞིན་‘དཀོན་མཆོག་མཁྱེན། ཁོ་མོའི་ལྟོ་བ་འདི་འདྲ་ཇེ་ཆེར་འགྲོ་བཞིན་
འདུག"ཅེས་བཤད།
རོ་སི་ཤ་རོན་ངོ་ཚ་ནས་གདོང་པ་དམར་བེར་བེར་དུ་གྱུར། ཁོ་མོས་ཨ་མའི་ལག་ནས་
ཡང་བསྐྱར་སྡེར་མ་གཅིག་ཚུར་བླངས། ཨ་མས་“ད་དེ་འདྲ་ཡིན་དང་ཡིན།” ཞེས་བཤད།
ཁཱོམ་གྱིས་“ཁོ་མོ་ཇེ་མཛེས་སུ་ཡང་འགྲོ་བཞིན་འདུག"ཅེས་བཤད།
བུ་མོ་འདི་དེ་ལས་ཀྱང་ངོ་ཚ་ནས་མགོ་བོ་མར་སྒུར་ནས་"ད་དེ་འདྲ་བཤད་མ་ཡོང་།”
ཞེས་སྐད་ངག་འཇམ་པོས་བཤད།
ཨ་མས་“ཁོ་མོ་ཇེ་མཛེས་སུ་འགྲོ་དང་འགྲོ། ཕྲུ་གུ་ཡོད་པའི་བུ་མོ་ཚོ་ནམ་རྒྱུན་ཇེ་མཛེས་
ནས་ཇེ་མཛེས་ཡིན ཞེས་བཤད།
ཋོམ་གད་མོ་བགད། "ཁོ་མོའི་ལྟོ་བ་འདི་ལྟར་མུ་མཐུད་དུ་ཇེ་ཆེར་སོང་ན། མི་འགྱངས་
པར་ལག་སྐྱོར་འཁོར་ལོ་ཞིག་གི་སྟེང་ནས་འདེད་དགོས་རྒྱུ་རེད།
རོ་སི་ཤ་རོན་གྱིས་ད་འགྲིག་སོང་།” ཞེས་བཤད་རྗེས་གུར་ནང་དུ་མི་མཐོང་སར་འཛུལ།
ཨ་མ་ཐག་ཐག་ཏུ་དགོད་བཞིན་ཁྱོད་ཀྱིས་ཁོ་མོ་སེམས་ཁྲལ་ལ་མ་གཏོད། ཅེས་བཤད།
ཥོམ་གྱིས་"ཁོ་མོར་དེ་ལྟར་བཤད་ན་དགའ་ཡི་ཡོད་པ་རེད།" ཅེས་བཤད།
རེད། དེ་ངས་ཤེས། དེས་ཁོ་མོ་དགའ་རུ་འཇུག་གི་རེད་མོད། འོན་ཀྱང་། དེས་ཁོ་མོ་
སེམས་ཁྲལ་ལ་ཡང་གཏོད་ཀྱི་ཡོད། ཁོ་མོས་ཁོན་ནེ་ཡི་ཆེད་དུ་སེམས་སྡུག་བྱེད་ཀྱི་ཡོད།”
"ཨུན། ངས་བལྟས་ན་ཁོ་མོས་ཁོན་ནེ་ཡི་སྟེང་དུ་རེ་བ་མ་བཅངས་ན་འགྲིག་རྒྱུ་རེད། ཁོ་
རང་གིས་དེང་སང་གཅིག་བྱས་ན། ཨ་རི་མངའ་སྡེ་མཉམ་འབྲེལ་རྒྱལ་ཁབ་ཀྱི་སྲིད་འཛིན་།
ལ་འདུག་ཆེད་དུ། ཧུར་ཐག་གིས་སློབ་སྦྱོང་བྱེད་ཀྱི་ཡོད་རྒྱུ་རེད།”
ཨ་མས་"ཁོ་མོར་སེམས་ཁྲལ་མ་སློང་། ཁོ་མོའི་སེམས་པ་རྣལ་དུ་འབབ་ཐུབ་ཀྱི་མེད།
ཅེས་བཤད།
ཝི་ལིའེ་ཨེ་ཋོན་ཉེ་སར་ཚུར་ཡོང་ནས། ཁ་སྙེར་ཙམ་བྱེད་བཞིན་ཁྲོམ་ཇོ་ཌི་ཨེ་ཡིན།
ཞེས་བཤད།
"ཡིན་ཡ།"
"ཨུན། ང་རོལ་རྩེད་ལྷན་ཚོགས་ཀྱི་ཚོགས་གཙོ་ཡིན། ང་ཚོས་ཁྱོད་འཚོལ་བཞིན་ཡོད།
སྤུན་ཟླ་ཞིག་གིས་ཁྱོད་ཀྱི་སྐོར་གླེང་སོང་།”
ཁཱོམ་གྱིས་ལོས་ཡིན། ངས་ཁྱོད་ཚོ་དང་ལྷན་དུ་རྩེད་ཡ། འདི་ངའི་ཨ་མ་རེད།" ཅེས་
བཤད།
ཝི་ལིའེ་ཡིས་ཁྱོད་བདེ་མོ་ཡིན་ནམ།"ཞེས་བཤད།
"ཁྱོད་རང་མཇལ་བར་དགའ་བོ་བྱུང་།"
ཝི་ལིའེ་ཡིས་"ཁྱོད་རང་ཐོག་མར་སྒོ་ཆེན་འགྲམ་དུ་སོང་ནས་ལས་མགོ་ཚུགས། དེ་
ནས་གར་སྟེགས་ཡོད་སར་ཤོག ཁོ་ཚོ་ནང་དུ་ཡོང་སྐབས་ལྟ་བཤེར་བྱས་ནས། སུ་ཡིན་ངོས་
འཛིན་ཨེ་ཐུབ་ལྟོས། ང་སྤུན་ཟླ་གཞན་པ་ཞིག་དང་མཉམ་དུ་འདུག དེ་ནས་རྗེས་སོར་ཁྱོད་
ཡར་ཡོང་ནས། ཞབས་བྲོ་འཁྲབ་ཞོར་དུ་ལྟ་རྟོག་བྱོས།” ཞེས་བཤད།
ཨ་མས་སེམས་ཁྲལ་དང་བཅས་"རྙོག་དྲ་རེ་སློང་བཞིན་པ་ཨེ་རེད།" ཅེས་བཤད།
ཝི་ལིའེ་ཡིས་"མ་རེད། ལྕམ་ལགས། རྙོག་དྲ་སློང་རྒྱུའི་གོ་སྐབས་འབྱུང་གི་མ་རེད།
ཅེས་བཤད།
ཥོམ་གྱིས་"དོན་དག་ཅི་ཡང་འབྱུང་གི་མ་རེད། ཡ། དེས་ན་ང་ཁྱོད་དང་མཉམ་དུ་འགྲོ།
ཨ་མ། ཞབས་བྲོའི་དགོང་ཚོགས་སུ་ཐུག་ཨ།" ཞེས་བཤད་རྗེས། སྐྱེས་པ་གཉིས་ཀ་སྒོ་ཆེན་
ཕྱོགས་སུ་མྱུར་མོས་སོང་།
ཨ་མས་བཀྲུས་ཟིན་པའི་སྣོད་ཆས་རྣམས་སྒམ་ཞིག་གི་སྟེང་དུ་སྤུངས་ནས་ཕྱི་ལ་བུད་
དང་།” ཞེས་བོས། ཡུད་ཙམ་རིང་ལ་ལན་གྲག་རྒྱུ་མ་ཡོད་པས། ཁོ་མོས་ཡང་བསྐྱར་“རོ་སི་
ཤ་རོན། ཁྱོད་ཕྱི་ལ་བུད་དང་། ཞེས་བཤད།
བུ་མོ་རས་གུར་ནང་ནས་ཕྱི་ལོགས་སུ་ཡོང་ནས། ཕར་སོང་ནས་མུ་མཐུད་དུ་སྡེར་མ་
ཕྱིས་བརྡར་བྱས།
"ཁཱོམ་གྱིས་ཁྱོད་ལ་རྩེད་མཚར་སློང་བཞིན་པ་ཙམ་རེད།”
"དེ་ངས་ཤེས་ལ། ང་ལ་སྣང་དོགས་ཅི་ཡང་མེད། འོན་ཀྱང་། ཡུལ་མི་ཚོས་ཚུར་ཅེར་
ནས་བསྡད་ན་དངོས་གནས་སྣང་བ་སྐྱིད་པོ་མི་འདུག་
"དེ་ལ་ཐབས་ཤེས་ཅི་ཡང་ཡོད་པ་མ་རེད། ཡུལ་མི་ཚོས་མིག་གིས་ཅེར་ནས་འདུག་རྒྱུ་
རེད། འོན་ཀྱང་། བུ་མོ་སྦྲུམ་མ་ཞིག་མཐོང་ཚེ་མི་རྣམས་ཀྱི་སེམས་པ་དགའ་ཡི་རེད། དེས་
ཁོ་ཚོར་གད་མོ་ཤོར་དུ་འཇུག་ལ་སེམས་པ་དགའ་རུ་འཇུག་པ་ཡིན། ཁྱོད་རང་ཞབས་
བྲོ་འཁྲབ་སར་འགྲོ་རྒྱུ་མིན་ནམ།"
"སྤྱིར་འགྲོ་དགོས་བསམ་ཡོད། འོན་ཀྱང་། ད་མི་ཤེས། ཁོན་ནེ་འདི་གར་ཡོད་ན་ཨང་།"
ཁོ་མོའི་སྐད་མགོ་ཅུང་ཇེ་མཐོར་གྱུར། “ངས་དངོས་གནས་ཁོ་རང་འདི་གར་ཡོད་ན་ཧ་ཅང་
འདོད། ཁོ་མེད་ན་ངས་ཕལ་ཆེར་བཟོད་བསྲན་དཀའ་རྒྱུ་རེད།”
ཨ་མས་ཁོ་མོར་ཞིབ་མོར་བལྟས་ནས་"དེ་ངས་ཤེས། འོན་ཀྱང་། རོ་སི་ཤ་རོན། ཁྱོད་ཀྱིས་
ཁྱིམ་ཚང་འདིའི་ཞབས་འདྲེན་ཞུས་མ་ཡོང་ཨ།” ཞེས་བཤད།
“ངས་ཀྱང་དེ་ལྟར་བྱེད་རྩིས་མེད། ཨ་མ།
"ཡ། ཁྱོད་ཀྱིས་ང་ཚོའི་ཞབས་འདྲེན་ཞུས་མ་ཡོང༌། ཞབས་འདྲེན་མ་ཞུས་རུང་། ང་ཚོར་
དེང་སང་སེམས་ཁུར་བྱེད་ས་མང་ཐག་ཆོད།
བུ་མོའི་མཆུ་སྒྲོས་འདར་ཙམ་བྱས་¯ང་རང་། ང་ཞབས་བྲོའི་དགོང་ཚོགས་སུ་འགྲོ་རྒྱུ་
མིན། ང་འགྲོ་ཐབས་མེད། ཨ་མ། ད་ངས་ཅི་བྱེད། ཁོ་མོ་ཐང་ལ་བསྡད་ནས་མགོ་བོ་དཔུང་
ཁུག་ཏུ་བསྐུངས།
ཨ་མས་སྣོད་ཆས་ཀྱི་ཕྱིས་རས་ཀྱིས་ལག་པ་ཕྱིས་རྗེས། རང་ཉིད་ཀྱི་བུ་མོའི་མདུན་དུ་
ཙོག་པུར་བསྡད་ནས། ལག་པ་གཉིས་ཀས་རོ་སི་ཤ་རོན་གྱི་སྐྲ་ལོ་ལ་བྱིལ་བྱིལ་བྱེད་བཞིན་
ཁྱོད་རང་བུ་མོ་ཡ་རབས་ཤིག་ཡིན། ཁྱོད་ནམ་རྒྱུན་བུ་མོ་ཡ་རབས་ཤིག་ཡིན། ངས་ཁྱོད་
རང་བདག་སྐྱོང་བྱེད། ཁྱོད་རང་ཞེད་སྣང་སྐྱེ་མི་དགོས།” ཞེས་བཤད་ཅིང་། དེ་ནས་ཁོ་མོའི་
སྐད་གདངས་ལ་ཡིད་དགའི་ཉམས་ཤིག་བབས། ང་ཚོས་ཅི་ཞིག་བྱེད་དགོས་ཤེས་སམ། ང་
ཚོ་ཞབས་བྲོའི་དགོང་ཚོགས་སུ་འགྲོ་རྒྱུ་ཡིན་ལ། དེ་གར་བསྡད་ནས་ལྟད་མོར་བལྟས་ནས་
འདུག་རྒྱུ་ཡིན། གལ་སྲིད་སུ་གཅིག་གིས་ཁྱོད་ལ་ཞབས་བྲོ་འཁྲབ་རོགས་ལབ་ན། ངས་
ཁྱོད་ཀྱི་གཟུགས་པོ་བདེ་ཐང་མ་རེད་ཟེར་རྒྱུ་ཡིན་ལ། ཁྱོད་ཀྱིས་རང་ཉིད་ཀྱི་གཟུགས་པོ་སྐྱོ་
བོ་ཡིན་ཟེར་དགོས། དེ་ནས་ཁྱོད་དང་ངེད་གཉིས་ཀྱིས་རོལ་དབྱངས་ལ་ཉན་ནས་སྡོད་ཆོག་
རོ་སི་ཤ་རོན་གྱིས་མགོ་བོ་ཡར་བཀྱགས་“ཁྱོད་ཀྱིས་ང་ལ་ཞབས་བྲོ་འཁྲབ་ཏུ་མི་འཇུག་
གམ།"
"མི་འཇུག འཁྲབ་ཏུ་འཇུག་རྒྱུ་མིན།
" སུ་གཅིག་གིས་ཀྱང་ང་ལ་ཐུག་ཏུ་འཇུག་རྒྱུ་མིན་ནམ།
"མིན། ཐུག་ཏུ་འཇུག་རྒྱུ་མིན།
བུ་མོས་ཤུ་རིང་ཞིག་འཐེན་ཞིང་། དེ་ནས་འུ་ཐུག་པའི་ཉམས་ཀྱིས་ངས་ཅི་ཞིག་བྱེད་
དགོས་མི་ཤེས། ཨ་མ། ངས་དངོས་གནས་མི་ཤེས། ངས་མི་ཤེས ཞེས་བཤད།
ཨ་མས་ཁོ་མོའི་པུས་མོའི་སྟེང་དུ་ཡང་མོས་རྡེབ་བཞིན་"ལྟོས་དང་། ང་ལ་ཚུར་ལྟོས་
དང་། ཅི་ཞིག་བྱེད་དགོས་ངས་ཁྱོད་ལ་བཤད། དུས་ཡུན་ཅུང་ཙམ་འགོར་ཚེ་སེམས་སྡུག་
དེ་དལ་མོས་ཞི་འགྲོ། དུས་ཚོད་ཅུང་འགྲོ་རུ་ཆུག་དང་། དེ་དོན་དངོས་རེད། ཡ། ད་འགྲོ། ང་
ཚོ་སོང་ནས་ངོ་གདོང་གཙང་མར་བཀྲུས་རྗེས། གྱོན་གོས་གཙང་མ་རྣམས་གོན་ནས་སོང་
སྟེ། གར་སྟེགས་ཀྱི་ཕྱི་རོལ་ནས་ལྟད་མོར་བལྟས་ནས་འདུག"ཅེས་བཤད་རྗེས། ཁོ་མོས་རོ་
སི་ཤ་རོན་གཙང་སྦྲ་ཁང་བཞི་པའི་ཕྱོགས་སུ་ཁྲིད་སོང་།
ཨ་ཕ་དང་ཨ་ཁུ་ཇོ་གཉིས་ཀ་གཞུང་ལས་ཁང་གི་སྒོ་ཁྱམས་སྟེང་དུ་སྐྱེས་པ་འགའ་རེ་དང་
ལྷན་དུ་བསྡད་འདུག ཨ་ཕས་དེ་རིང་ང་ཚོར་ཅུང་མིན་ན་ལས་ཀ་རྙེད་སོང་། ང་ཚོ་སྐར་
མ་འགའ་རེས་རྗེས་ལུས་ཐེབས་སོང་། ང་ཚོ་སླེབས་དུས་ཁོ་ཚོར་གླ་པ་གཉིས་རྙེད་ཟིན། དེ་
ནི་དངོས་གནས་དོན་དག་ཁྱད་མཚར་ཞིག་རེད། དེ་གར་ལས་དཔོན་ཞིག་འདུག་ལ། ཁོས་
ང་ཚོར་'ང་ཚོར་ལས་གླ་སྒོར་ཟུར་གཉིས་དང་ཕྱེད་ཅན་གྱི་ལས་ཀ་པ་རྙེད་སོང་། འོན་
ཀྱང་། ང་ཚོར་ད་དུང་སྒོར་ཟུར་གཉིས་ཅན་གྱི་གླ་པ་དགོས་ཀྱི་ཡོད། སྒོར་ཟུར་གཉིས་ཅན་གྱི་
གླ་པ་མང་པོ་ཞིག་དགོས་ཀྱི་ཡོད། ཁྱོད་ཚོའི་སྒར་དུ་ཕྱིར་སོང་ནས། ང་ཚོར་སྒོར་ཟུར་གཉིས་
ཅན་གྱི་གླ་པ་མང་པོ་ཞིག་དགོས་ལབ་རོགས།' ཞེས་ཟེར། ཞེས་བཤད།
ཙོག་འདུག་བྱས་པའི་སྐྱེས་པ་རྣམསས་བློ་འཚབ་ཀྱི་རྣམ་པས་འགུལ་འགུལ་བྱས། ཕྲག་
ཞེང་ཆེ་ལ་ངོ་གདོང་ཡོངས་ཞྭ་མོ་ནག་པོའི་གྲིབ་ནག་གིས་བཀབ་པའི་སྐྱེས་པ་ཞིག་གིས་
པུས་མོའི་སྟེང་དུ་ཐལ་ལྕག་ཅིག་བརྒྱབ་ནས། སྐད་ཤུགས་ཆེན་པོས་“ལྟས་ངན། དེ་ངས་
ཀྱང་ཤེས། ཁོ་ཚོས་གླ་པ་འཚོལ་རྒྱུ་རེད། གྲོད་ཁོག་ལྟོགས་པའི་གླ་པ་འཚོལ་རྒྱུ་རེད། ཆུ་
ཚོད་རེ་ལ་སྒོར་ཟུར་གཉིས་བྱས་ཏེ་ལས་ན། རང་ཉིད་ཀྱི་བཟའ་མིའི་ཁ་ཡང་གསོ་མི་ཐུབ་
མོད། འོན་ཀྱང་། འུ་ཐུག་ཡོད་པས་གླ་ཆ་ག་ཚོད་དམའ་རུང་དང་ལེན་བྱེད་རྒྱུ་རེད། ཁོ་
ཚོས་ཁྱོད་རང་འགྲོ་རུ་བཅུག་ནས། དེ་ལས་མང་ཙམ་ཡོང་དུ་འཇུག་གི་རེད། ཁོ་ཚོས་ལས་
ཀ་འགྲན་འཚོང་བྱེད་ཀྱི་ཡོད། དཀོན་མཆོག་ཡེ་ཤུ། ཅུང་ཙམ་འགོར་ན་ཁོ་ཚོས་ང་ཚོར་
ལས་ཀ་ཉོ་རུ་འཇུག་རྒྱུ་རེད ཅེས་བཤད།
ཨ་ཕས་"ངས་ལས་ཀ་དེ་ལེན་ན་འདོད་ཡོད། ང་ཚོར་ལས་ཀ་མེད་པར་ཡུན་རིང་འགོར་
སོང་ལ། ང་ཚོས་ལས་ཀ་དེ་བླངས་ན་འདོད་དང་འདོད། འོན་ཀྱང་།དེ་གར་མི་ཞིག་འདུག་
ཅིང་། ཁོས་ང་ཚོར་གདོང་མདངས་ཧ་ཅང་ངན་པ་ཞིག་བསྟན་པས། ང་ཚོས་ལས་ཀ
ལེན་མ་ཕོད ཅེས་བཤད།
སྐྱེས་པ་ཞྭ་ནག་པ་དེས་"འདང་བརྒྱབ་ནས་སྨྱོ་གྲབས་བྱེད་ཀྱི་འདུག ཐེངས་སྔོན་མར་
ངས་ཁྱིམ་ཚང་ཞིག་ལ་གླ་པ་བྱས་པ་ཡིན། ཁོ་ལ་ལོ་ཏོག་བརྔ་སྡུད་ཀྱི་འགྲོ་སོང་གིས་འདང་
གི་མི་འདུག ལོ་ཏོག་བརྔ་སྡུད་ཀྱི་འགྲོ་སོང་ནི་འབྲུ་རིགས་བཙོངས་པའི་ཡོང་འབབ་ལས་
ཀྱང་མཐོ་བས། ཁོས་ཀྱང་ཅི་ཞིག་བྱེད་དགོས་མ་ཤེས་པར་འདུག"ཅེས་བཤད།
ཨ་ཕས་"ང་ལ་མཚོན་ན་... །" ཞེས་ཅི་ཞིག་བཤད་གྲབས་བྱས་རྗེས་བཤད་མཚམས་
བཞག མི་རྣམས་ཀྱིས་ཁུ་སིམ་མེར་ཁོས་ཅི་བཤད་ལ་སྒུག་ནས་བསྡད་ཨུན། ངའི་བསམ་
པར། མི་ཞིག་ལ་ས་ཞིང་དབྱིན་མུའུ་གཅིག་ཡོད་རྒྱུ་ན་དེས་ཆོག ཨུན། དེ་འདྲ་ཞིག་གི་
སྟེང་དུ། ངའི་བུད་མེད་ཀྱིས་སྔོ་ཚལ་འགའ་རེ་དང་ཕག་པ་གཅིག་གཉིས། ཁྱིམ་བྱ་འགའ་རེ་
བཅས་གསོ་སྐྱོང་བྱེད་ཐུབ་རྒྱུ་རེད། ང་ཚོ་སྐྱེས་པ་ཚོ་ཡིན་ན། ཕྱི་ལོགས་སུ་ལས་ཀ་འཚོལ་
དུ་སོང་ནས། དེ་ནས་ཁྱིམ་དུ་ཕྱིར་ལོག་ཆོག་ལ། ཕྲུ་གུ་ཚོ་ཡང་སློབ་གྲྭར་འགྲོ་ཆོག འདི་
ཕྱོགས་ཀྱི་སློབ་གྲྭ་དེ་ལྟ་བུ་སྔོན་ཆད་མཐོང་མྱོང་མེད།
སྐྱེས་པ་ཞྭ་ནག་པས་ངའི་ཕྲུ་གུ་ཚོ་འདི་ཕྱོགས་ཀྱི་སློབ་གྲྭར་འགྲོ་མི་འདོད།” ཅེས་
བཤད།
"ཅིའི་ཕྱིར་མི་འདོད། ངས་བལྟས་ན་སློབ་གྲྭ་དེ་ཚོ་དངོས་གནས་ཡག་པོ་འདུག་
ཧུན། རྐང་ན་ལྷམ་ཡང་མེད་པའི་བྱིས་པ་རྩབ་ཧྲལ་ཞིག་རྐང་འབོལ་དང་དོར་མ་གྲ་
དག་གྱོན་ཞིང་། ཁ་ནས་ནམ་རྒྱུན། 'ཨོག་ཁེ་སི་ལྟས་ངན་ཁྱོད་ཚོ།'ཞེས་བཟློ་བའི་བྱིས་པ་
ཚོ་དང་ལྷན་དུ་འགྲོ་རྒྱུ་ནི་དེ་འདྲའི་སྐྱིད་པོ་ཞིག་གང་ན་ཡིན། ངའི་བུ་ནི་དེ་འདྲའི་སློབ་
གྲྭ་ཞིག་ཏུ་ཕྱིན་པ་རེད་ལ། ཉི་མ་རེ་རེར་འཁྲུག་འཛིང་བརྒྱབ་ནས་ཕྱིར་ཡོང་གི་ཡོད། ཁོ་
འཁྲུག་འཛིང་བརྒྱབ་ན་ངར་པ་ཡིན། རྩུབ་པོ་ལྟས་ངན་ཞིག་ཡིན། ཉིན་རེར་འཁྲུག་འཛིང་
ཐེངས་རེ་བྱེད་དགོས་པས། ཁྱིམ་དུ་སླེབས་དུས་ནམ་རྒྱུན་གྱོན་གོས་ཧྲལ་ཧྲུལ་དུ་བཏང་
ནས། ཁ་ཁྲག་སྣ་ཁྲག་བཏོན་ཡོད། ཁོའི་ཨ་མས་ཁོ་རང་རྡུང་གྲབས་བྱས་པས། ངས་ཁོ་རྡུང་
དུ་མ་བཅུག མི་ཐུག་ཐུག་རིག་རིག་ཚང་མས་ཁོ་གཅར་རྡུང་ཇ་སྒ་རྡུང་རྡུང་བྱེད་དགོས་
དོན་མི་འདུག ཕྲུ་གུ་སྙིང་རྗེ། ཁོས་ཀྱང་དོར་མ་གྲ་དག་གྱོན་པའི་ཁྱི་ཕྲུག་དེ་ཚོའི་གྲས་ནས་
འགའ་རེ་ཡག་ཐག་ཆོད་རེ་བརྡུངས་ཡོད། ད་ངས་མི་ཤེས་ཡ། ངས་མི་ཤེས།
ཨ་ཕས་“དེས་ན་ངས་ཅི་ཞིག་བྱེད་དགོས། ང་ཚོའི་སྒོར་མོ་ཡོངས་སུ་རྫོགས་ཟིན། ངའི་
བུ་གཅིག་ལ་དུས་ཐུང་ལས་ཀ་ཞིག་རྙེད་ཡོད་མོད། འོན་ཀྱང་། དེས་ང་ཚོའི་ཁྱིམ་མི་ཚོའི་
ཁ་གསོ་མི་ཐུབ། ང་སོང་ནས་སྒོར་ཟུར་གཉིས་ཅན་གྱི་ལས་ཀ་ཡིན་རུང་ལེན་རྒྱུ་ཡིན། དེ་
ལས་ཐབས་གཞན་མེད།” ཅེས་བཤད།
སྐྱེས་པ་ཞྭ་ནག་པས་མགོ་བོ་ཡར་བཀྱགས་པས། ཁོའི་སྨ་ར་ཐར་ཐོར་སྐྱེས་པའི་མ་ནེ་
དེ་འོད་ནང་དུ་མངོན་ཞིང་། ཁོའི་ཤ་གནད་ཀྱིས་གང་བའི་སྐེ་ཡི་ངོས་སུ་སྤུ་སྐྱེས་ནས་ཚ་
རུ་ལྟ་བུ་རེད། ཁོས་མི་འདོད་པའི་ཉམས་ཀྱིས་དེ་འགྲིག་འདུག་ཡ། ཁྱོད་ཀྱིས་དེ་ལྟར་
བྱོས་དང་། ང་རང་ནི་སྒོར་ཟུར་གཉིས་དང་ཕྱེད་ཀ་ཅན་གྱི་ལས་ཀ་པ་ཞིག་ཡིན། ཁྱོད་ཀྱིས་
ད་ཐེངས་སྒོར་ཟུར་གཉིས་བྱས་ཏེ་ངའི་ལས་ཀ་འཕྲོག་དང་། ཐེངས་རྗེས་མར་ང་རང་གྲོད་
ཁོག་ལྟོགས་ཡོད་པའི་སྐབས་སུ། ངས་སྒོར་ཟུར་གཅིག་དང་ཕྱེད་ཀ་བྱས་ཏེ་ཁྱོད་ཀྱི་ལས་ཀ་
འཕྲོག་ཡ། རེད། ཁྱོད་ལ་དེ་ལས་ཐབས་གཞན་མེད་པས། དེ་ལྟར་བྱོས་དང་།" ཞེས་བཤད།
ཨ་ཕས་འོ་ན་ངས་ཅི་ཞིག་བྱེད་དགོས། ངས་ཁྱོད་དང་འཕྲོག་རྩོད་མི་བྱེད་པའི་ཆེད་དུ།
ང་རང་ཉིད་ཀྱིས་བཀྲེས་ལྟོགས་མྱོང་དགོས་པ་རེད་དམ།" ཞེས་བཤད།
སྐྱེས་པ་ཞྭ་ནག་པ་དེས་ཡང་བསྐྱར་མགོ་བོ་ཕྱིར་སྒུར་ནས། མ་ནེ་མུན་ནག་ནང་དུ་ཕྱིར་
འཛུལ་རྗེས་ངས་ཀྱང་མི་ཤེས། ངས་ཀྱང་དངོས་གནས་མི་ཤེས། ཉིན་གཅིག་གི་ཆུ་ཚོད་བཅུ་
གཉིས་རིང་ལ་ལས་ཀ་བྱས་ནས། གྲོད་ཁོག་ལྟོགས་བཞིན་ཕྱིར་ཡོང་དགོས་ལ། ད་དུང་རྒྱུན་
དུ་ཆད་རྒྱུ་མེད་པའི་སེམས་ཁྲལ་བྱས་ནས་འདུག་དགོས། ངའི་ཕྲུ་གུ་ལ་ཟ་མ་འདང་ངེས་
བཟའ་རྒྱུ་མེད་ལ། ངས་ཀྱང་རྒྱུན་དུ་བསམ་བློ་ཁོ་ན་བཏང་ནས་སྡོད་ཐབས་མེད། ལྟས་ངན།
འདིས་མི་ཞིག་དངོས་གནས་སྨྱོ་རུ་འཇུག” ཅེས་བཤད་པས། གོར་གོར་དུ་བསྡད་པའི་སྐྱེས་
པ་ཚོས་སེམས་ཁྲལ་དང་བཅས་རྐང་པ་ཐོག་འོག་བརྗེས།
ཁཱོམ་སྒོ་ཆེན་གྱི་འགྲམ་དུ་ལངས་ནས། ནང་དུ་ཡོང་བཞིན་པའི་མི་རྣམས་ལ་མིག་བཤེར་
བྱེད་ཀྱི་ཡོད་ཅིང་། ཁོ་ཚོའི་གདོང་པར་འོད་ཚོམ་ཞིག་བཀར་ནས་ཡོད། ཝི་ལིའེ་ཨེ་ཋོན་
གྱིས་མིག་བགྲད་ནས་ལྟོས་ལ་སྡོད། ང་སོང་ནས་ཇུལ་ཝི་ཋེ་ལ་འབོད་ཡོང་། ཁོ་ནི་ཆེ་རོ་
ཁེ་ཡི་ཁྲག་རྒྱུད་འདྲེས་མ་ཞིག་ཡིན་ལ། ཕོ་གསར་བཟང་པོ་ཞིག་ཡིན། མཉམ་འཇོག་
བྱོས་ལ་ལྟོས། ཞིབ་ལྟ་བྱས་ནས་ཁོ་ཚོ་ངོས་ཨེ་ཟིན་ལྟོས།” ཞེས་བཤད།
ཋོམ་གྱིས་" ཡ་ཡ།” ཞེས་བཤད། ཁོས་ཞིང་པ་ཁྱིམ་ཚང་སྐོར་གཅིག་ནང་དུ་ཡོང་བར་
བལྟས། བུ་མོ་ཚོས་སྐྲ་ལོ་ལན་བུར་བསླས་ནས་འདུག་ཅིང་། ཕོ་གསར་ཚོས་ཞབས་བྲོ་
འཁྲབ་ཆེད་དུ་ལུས་ཡོངས་སུ་གྱོན་ཆས་གྲ་དག་གྱོན་འདུག རྡུལ་ཡོང་ནས་ཁོའི་འགྲམ་
དུ་ལངས།
རྡུལ་གྱིས་ང་ཁྱོད་ཀྱི་སྲུང་རོགས་ཡིན།" ཞེས་བཤད།
ཋོམ་གྱིས་ཁོའི་གླག་རྒོད་ཀྱི་མཆུ་ཏོ་ལྟ་བུའི་སྣ་དང་། མཁུར་རུས་མཐོ་བའི་མཁུར་ཚོས་
སྨུག་པོ། ཕྲ་ཞིང་དམའ་བའི་མ་ནེ་བཅས་ལ་ཐེངས་ཤིག་བལྟས། “ཁོ་ཚོས་ཁྱོད་རང་ཨིན་
ཇུན་ཕྱེད་ཀ་རེད་ཟེར་མོད། ངས་བལྟས་ན་ཁྱོད་རང་བརྒྱ་ཆའི་བརྒྱ་ཐམ་པ་ཨིན་ཇུན་རེད།
རྡུལ་གྱིས་"མིན། ཕྱེད་ཀ་མ་གཏོགས་མིན། ང་རང་གིས་ཀྱང་རང་ཉིད་དངོས་གནས་
ཨིན་ཇུན་ཆ་ཚང་བ་ཡིན་ན་འདོད། དེ་ལྟར་ན་ང་ལ་ཡང་ཟུར་བཅད་ས་ཆའི་ནང་ནས་
ས་སྐལ་ཡོད་རྒྱུ་རེད། ཨིན་ཇུན་དེ་ཚོ། ཁོ་ཚོའི་ནང་ནས་འགའ་རེར་ས་ཆ་ཡག་པོ་ཐོབ་
འདུག” ཅེས་བཤད།
བཱོམ་གྱིས་"མི་དེ་ཚོར་ལྟོས་དང་།” ཞེས་བཤད།
ཞིང་པའི་ཁྱིམ་ཚང་གི་ཁྱིམ་མི་ཚོ་དང་སྒར་གཞན་གྱི་གནས་སྤོའི་ཡུལ་མི་སོགས། སྐུ་
མགྲོན་རྣམས་ཀྱིས་སྒོ་ཆེན་བརྒྱུད་ནས་ནང་དུ་ཡོང་གི་འདུག བྱིས་པ་ཚོ་སྔོན་དུ་བརྒྱུག་
དགོས་བསམ་ནས་འཐེན་གྱི་འདུག་ལ། ཁུ་སིམ་མེར་ཡོད་པའི་ཕ་མ་ཚོས་ཁོ་ཚོའི་ལག་པ་
དམ་པོར་བཟུང་།
རྡུལ་གྱིས་ཞབས་བྲོའི་དགོང་ཚོགས་འདི་ཚོར་ནུས་པ་ཁྱད་མཚར་རེ་ཐོན་གྱི་ཡོད།
ང་ཚོའི་མི་རྣམས་ལ་ཅི་ཡང་མེད་མོད། འོན་ཀྱང་། ཁོ་ཚོས་དགོང་ཚོགས་སྟེང་དུ་གྲོགས་
པོ་གདན་འདྲེན་ཞུ་ཆོག་པའི་རྐྱེན་གྱིས། འདིས་ཁོ་ཚོའི་མགོ་འཕོངས་མཐོ་རུ་བཏེགས་
ནས། ངོ་སོ་ཡོད་པ་བྱས་ཡོད་ལ། དགོང་ཚོགས་འདིའི་དབང་གིས། ཡུལ་མི་ཚོས་ཁོ་ཚོར་
བརྩི་བཀུར་ཞུ་བཞིན་ཡོད། ངས་ལས་ཀ་བྱེད་ས་དེར་མི་ཞིག་ངོ་ཤེས་ལ། ཁོ་ཡང་འདི་གར་
ཞབས་བྲོ་འཁྲབ་ཏུ་སླེབས་ཡོད། ངས་ཁོ་གདན་འདྲེན་ཞུས་པས་ཁོ་རང་སླེབས་པ་རེད།
ཁོས་ཟེར་ན། རྫོང་འདིའི་ནང་དུ་དགོང་ཚོགས་ཚད་ལྡན་ཞིག་ཡོད་པ་ནི་ང་ཚོའི་འདི་
ཁོ་ན་ཡིན་ཞིང་། འདི་གར་རང་ཉིད་ཀྱི་དགའ་རོགས་དང་ཡང་ན་ཆུང་མ་དང་མཉམ་དུ་
ཞབས་བྲོ་འཁྲབ་ཆོག་ཟེར། ཝེ། ལྟོས་དང་ཞེས་བཤད།
ཕོ་གསར་གསུམ་སྒོ་ཆེན་བརྒྱུད་ནས་ནང་དུ་ཡོང་གི་འདུག ཁོ་ཚོས་རྫི་དོར་གྱོན་
ཞིང་། བལྟས་པ་ཙམ་གྱིས་ལས་ཀ་པ་ཡིན་པ་ཤེས། ཁོ་ཚོ་ཕན་ཚུན་ལ་བཅར་ནས་ཡོང་
གི་འདུག སྒོ་སྲུང་པས་ཁོ་ཚོར་དྲི་བ་རེ་དྲིས་པས། ཁོ་ཚོས་དྲིས་ལན་བཏབ་ནས་ནང་དུ་
འཛུལ།
རྡུལ་གྱིས་ཁོ་ཚོར་ཞིབ་ལྟ་བྱོས་དང་ཞེས་བཤད་རྗེས། ཁོ་སྒོ་སྲུང་པའི་འགྲམ་དུ་སོང་
ནས་“ ཁོ་ཚོ་མགྲོན་འབོད་བྱེད་མཁན་སུ་རེད།” ཅེས་དྲིས།
" ཚན་ཆུང་བཞི་པའི་ནང་གི་མིང་ལ་ཇག་སོན་ཟེར་བ་ཞིག་རེད།
རྡུལ་ཚུར་ཋོམ་གྱི་རྩར་ཕྱིར་སླེབས། “ངས་བལྟས་ན་འདི་ཚོ་ང་ཚོའི་གྲོགས་པོ་ཚོ་རེད།
དེ་ཁྱོད་ཀྱིས་ཇི་ལྟར་ཤེས
“ངས་ཀྱང་གསལ་པོ་མི་ཤེས། ཚོར་སྣང་ཙམ་ཡིན། ཁོ་ཚོ་ཅུང་ཞེད་སྣང་སྐྱེས་འདུག
ཁོ་ཚོའི་རྗེས་དེད་ནས། ཝི་ལིའེ་ལ་ཁོ་ཚོར་ལྟ་རྟོག་བྱོས་ལོབ། དེ་ནས་ཚན་ཆུང་བཞི་པའི་
ནང་གི་ཇག་སོན་འཚོལ་དགོས། ཁོ་ཚོར་གནད་དོན་ཡོད་མེད་གསལ་པོ་བྱེད་དགོས། ང་
མུ་མཐུད་དུ་འདི་གར་འདུག
ཁྲོམ་སྣང་མེད་ཀྱི་རྣམ་པས་ཁོང་གསུམ་པོའི་རྗེས་སུ་དེད་ནས་སོང་། ཁོ་ཚོ་གར་སྟེགས་
ཕྱོགས་སུ་སོང་ནས། མི་ཚོགས་ཀྱི་ཟུར་ཁ་ཞིག་ནས་ཁུ་སིམ་པོས་རང་ས་བཟུང་ནས་བསྡད།
བཱོམ་གྱིས་ཝི་ལིའེ་རོལ་དབྱངས་རུ་ཁག་གི་ལྟག་རྒྱབ་ཏུ་ཡོད་པ་མཐོང་ནས། ཁོ་ལ་ལག་
བརྡ་བཏང་།
ཝི་ལིའེ་ཡིས་"ཅི་ཞིག་རེད།” ཅེས་དྲིས།
"ཕར་ཕྱོགས་ཀྱི་ཁོ་ཚོ་གསུམ་པོ། མཐོང་གི་འདུག་གམ།
"ཨུན། མཐོང་གི་འདུག"
“ཁོ་ཚོས་ཟེར་ན། ཁོ་ཚོ་ཚན་ཆུང་བཞི་པའི་ཇག་སོན་གྱིས་མགྲོན་འབོད་ཞུས་པ་ཡིན་
ཟེར།"
ཧུ་སི་ཋོན་ཁ་ཕྱིར་འཁོར་ནས་ཕར་ལ་སོང་ཞིང་། ཅུང་ཙམ་རྗེས་ནས་སྐམ་ལ་རིད་
པའི་ཁན་ས་སིའི་སྐྱེས་པ་ཞིག་དང་ལྷན་དུ་ཕྱིར་སླེབས་ནས་"འདི་ཇག་སོན་རེད། ལྟོས་
དང་། ཇག་སོན། ཕོ་གསར་དེ་ཚོ་མཐོང་གི་འདུག་གམ།” ཞེས་བཤད།
"མཐོང་གི་འདུག
"ཁྱོད་ཀྱིས་ཁོ་ཚོ་མགྲོན་འབོད་ཞུས་པ་ཡིན་ནམ།
བྱས་མེད།”
"ཁོ་ཚོ་སྔོན་ཆད་མཐོང་མྱོང་འདུག་གམ།"
ཇག་སོན་གྱིས་ཁོ་ཚོར་ཞིབ་ལྟ་ཞིག་བྱས། ། མཐོང་མྱོང་ཡོད། གྷི་རེ་གྷོ་རིའོ་ཤིང་ཏོག་
འདེབས་འཛུགས་ར་བ་ནས་མཉམ་དུ་ལས་ཀ་བྱས་པ་ཡིན།
"དེས་ན་ཁོ་ཚོས་ཁྱོད་ཀྱི་མིང་ཤེས་རྒྱུ་རེད།
"ལོས་ཤེས། ང་ཚོས་མཉམ་གཤིབ་ཀྱིས་ལས་ཀ་ལས་པ་ཡིན།
ཧུ་སི་ཋོན་གྱིས་ཡ། དེས་ན་འགྲིག་འདུག ཁོ་ཚོའི་ཉེ་སར་མ་འགྲོ། གལ་སྲིད་ཁོ་ཚོས་
རྙོག་དྲ་མ་བཟོས་ན། ང་ཚོས་ཁོ་ཚོ་ཕྱིར་འབུད་མི་གཏོང་། ཐུགས་རྗེ་ཆེ། སྐུ་ཞབས་ཇག་
སོན། ཞེས་བཤད།
ཁོས་ཁོམ་ལ་"ལས་འགན་ཡག་པོ་བསྒྲུབས་འདུག ངས་བལྟས་ན་ཁོ་ཚོ་ཡིན་རྒྱུ་རེད།”
ཅེས་བཤད།
ཁོམ་གྱིས་"རྡུལ་གྱིས་ཁོ་ཚོ་ངོས་ཟིན་པ་རེད།" ཅེས་བཤད།
ཝི་ལིའེ་ཡིས་ཨ།དེ་འདྲ་ཞིག་ཡིན་རྒྱུ་རེད། ཁོའི་ཨིན་ཇུན་གྱི་ཁྲག་རྒྱུད་ཀྱིས་ཁོ་ཚོའི་
དྲི་མ་ཚོར་བ་རེད། ཡ་ཡ། ངས་ང་ཚོའི་མི་རྣམས་ལ་ཁོ་ཚོ་སྟོན།” ཞེས་བཤད།
རང་ལོ་བཅུ་དྲུག་ཅན་གྱི་གཞོན་ནུ་ཞིག་མི་ཚོགས་གྲས་ནས་ཚུར་སླེབས་ཤིང་། ཁོ་ཧུ་
སི་ཁཱོན་གྱི་མདུན་དུ་བསྡད་ནས་དབུགས་ཧལ་ཧལ་དུ་ལེན་བཞིན་"སྐུ་ཞབས་ཧུ་སི་ཋོན།
ང་ཁྱོད་ཀྱིས་བཤད་པ་ལྟར་སོང་བ་ཡིན། གཤམ་གྱི་ཚུ་ཤིང་སྡོང་པོའི་འགྲམ་དུ་རླངས་
འཁོར་ཞིག་བསྡད་འདུག་ལ། ནང་དུ་མི་དྲུག་འདུག ད་རུང་མི་བཞི་ཅན་གྱི་རླངས་འཁོར་
ཞིག་བྱང་ཕྱོགས་ཀྱི་གཞུང་ལམ་སྟེང་དུ་བསྡད་འདུག ངས་ཁོ་ཚོར་འབར་ཞུན་སློང་
ཁུལ་བྱས་ནས་ཞིབ་ལྟ་བྱེད་དུས། ཁོ་ཚོས་མེ་མདའ་འཁུར་ཡོད་པ་ངས་དངོས་སུ་མཐོང་
བྱུང་། ཞེས་བཤད།
ཧུ་སི་ཋོན་གྱི་མིག་ནང་དུ་དྲག་པོ་དང་གདུག་རྩུབ་ཀྱི་མདངས་ཤིག་བབས་ནས་" ཝི་
ལིའེ། ཁྱོད་ཀྱིས་ཡོད་ཚད་ཏན་ཏན་གྲ་སྒྲིག་བྱས་ཟིན་པ་ཡིན་ནམ།” ཞེས་བཤད།
ཝི་ལིའེ་ཡིས་དགའ་ལྷང་ལྷང་གིས་ཁྲེལ་འཛུམ་ཞིག་བསྟན། "ཡིན་དང་ཡིན། སྐུ་ཞབས་
ཧུ་སི་ཋོན། ཁོ་ཚོས་རྙོག་དྲ་བཟོ་ཐུབ་རྒྱུ་མ་རེད།
“ཡ། འོན་ཀྱང་། ཁོ་ཚོར་གནོད་འཚེ་མ་གཏོང་། དེ་སེམས་ལ་ཟུང་། ཁྱོད་ཚོས་གང་
ཐུབ་ཀྱིས་ཁུ་སིམ་དང་འཇམ་པོ་བྱོས། ངས་ཀྱང་ཁོ་ཚོར་གཅིག་ཐུག་ན་འདོད། ངའི་རས་
གུར་ནང་ནས།
ཝི་ལིའེ་ཡིས་ཡ་ཡ། ང་ཚོས་གང་ཐུབ་ཐུབ་བྱེད།" ཅེས་བཤད།
ཞབས་བྲོའི་དངོས་གཞི་ད་དུང་མགོ་བརྩམས་མེད་མོད། འོན་ཀྱང་། ད་ལྟ་ཝི་ལིའེ་གར་
རོལ་སྟེགས་སྟེང་དུ་འཛེགས་ནས་སོ་སོའི་འཁྲབ་རོགས་འདེམས་ཤིག"ཅེས་བསྒྲགས།
དབྱངས་དཀྲོལ་མཚམས་བཞག་པས། གཞོན་ནུ་དང་གཞོན་ནུ་མ། ཕོ་གསར་དང་མོ་གསར་
ཚང་མ་ཕར་རྒྱུག་ཚུར་རྒྱུག་བྱས་ནས། གར་སྟེགས་ཆེན་མོའི་སྟེང་དུ་ཞབས་བྲོ་འཁྲབ་
མཁན་ཆ་བརྒྱད་གྲུབ་ཅིང་། ཚང་མ་གྲ་སྒྲིག་ཟིན་ནས་རོལ་དབྱངས་ལ་སྒུག གཞོན་ནུ་མ་
ཚོས་ལག་པ་མདུན་ལ་བསྲིངས་ནས། མཛུབ་མོ་གུག་ཙམ་གུག་ཙམ་བྱེད་ཅིང་། གཞོན་ནུ་
ཚོས་རྐང་པ་གར་སྟེགས་ཀྱི་མཐིལ་ངོས་སུ་རྡེབ་ཙམ་རྡེབ་ཙམ་བྱེད། གར་སྟེགས་ཀྱི་མཐའ་
སྐོར་དུ་མི་རྒན་པ་ཁག་བསྡད་ཡོད་ཅིང་། ཁོ་ཚོས་བྱིས་པ་ཚོ་གར་སྟེགས་སྟེང་ནས་ཕྱིར་
འཐེན་བཞིན། གདོང་ལ་འཛུམ་ཆུང་རེ་གྲོལ་ནས་འདུག ཐག་རིང་གི་གནས་སུ། སྟོན་པ་
ཡེ་ཤུ་ལ་དད་མཁན་ཚོས་གདོང་ལ་ཉེས་དམོད་ཀྱི་ཉམས་ཤར་ནས། སྡིག་ཅན་ཚོས་སྡིག་པ་
གསོག་པར་ལྟད་མོར་བལྟས་ནས་འདུག
ཨ་མ་དང་རོ་སི་ཤ་རོན་གཉིས་ཀས་རྐུབ་སྟེགས་རིང་པོ་ཞིག་གི་སྟེང་ནས་ལྟད་མོར་
བལྟས་འདུག གཞོན་ནུ་རེ་རེས་རོ་སི་ཤ་རོན་འཁྲབ་རོགས་སུ་འབོད་སྐབས། ཨ་མས་ཁོ་
མོ་གཟུགས་པོ་བདེ་པོ་མི་འདུག་ཅེས་བཤད་ཅིང་། ཐེངས་རེ་རེར་རོ་སི་ཤ་རོན་གྱི་གདོང་
པ་དམར་བེར་བེར་དང་མིག་ཟུང་ཁྲ་ལམ་ལམ་དུ་གྱུར།
མདོ་འཛིན་པ་གར་སྟེགས་ཀྱི་དབུས་སུ་ཡོང་ནས་ལག་པ་ཡར་བཀྱགས། “ཚང་མ་གྲ་
སྒྲིག་ཟིན་ནམ། ཡ། དེས་ན་མགོ་རྩོམས་ཤིག
ཁྱིམ་བྱའི་རྡོག་བྲོ ཞེས་པའི་ཞབས་བྲོའི་རོལ་དབྱངས་ཙིར་སྒྲ་དང་བཅས་གྲག་
བྱུང་། སྒྲ་དེ་ནི་དེ་འདྲའི་འཚེར་ཞིང་དེ་འདྲའི་གསལ། ཨོག་གླན་གྱིས་གཙེར་སྐད་སྒྲོག་
ལ་མཆུ་སྦྲེང་གིས་སྣ་སྒྲ་དང་རྣོ་སྒྲ་འབྱིན་ཞིང་། རྒྱུད་དྲུག་སྒྲ་སྙན་གྱིས་སྐད་སྒྲ་སྦོམ་པོ་སྦིར་
སྦིར་གྱིས་སྒྲོག མདོ་འཛིན་པས་ཞབས་བྲོ་ཚན་པའི་མིང་བྱང་བསྒྲགས་བྱུང་བས། གཉིས་
རེ་དོར་བསྡེབས་པའི་ཕོ་གསར་མོ་གསར་ཚོ་འགུལ་མགོ་བརྩམས། ཁོ་ཚོས་དཔུང་ལག་
གོར་མོས་བཟུང་ནས་སྔ་ནུར་ཕྱི་ནུར་གྱིས་ཞབས་བྲོ་འཁྲབ། ཡ། སོ་སོའི་འཁྲབ་རོགས་མ་
འཁོར་དུ་ཆུག་ཅེས་ཟེར་བཞིན། མདོ་འཛིན་པས་ནོན་མི་ཐུབ་པའི་སྤྲོ་སྣང་དང་བཅས་རྐང་
པ་རྡེབ་རྡེབ་བྱེད་ཅིང་། འགྱིང་ཉམས་ཀྱིས་སྔ་ནུར་ཕྱི་ནུར་བྱེད་ལ། གར་སྟབས་ཀྱི་མིང་
ནས་འབོད་བཞིན། རང་ཉིད་ཀྱིས་ཀྱང་གར་སྟབས་དེ་དག་རེ་རེ་བཞིན་བསྒྱུར།
གར་མ་གཡས་སུ་བསྐོར་ནས། འགྱིང་ངེ་འགྱིང་ངེར་འཁོར། ལག་པར་ལག་པ་བཞག་
ནས། གཉིས་རེ་གཤིབ་ནས་སོང་། རོལ་དབྱངས་ཀྱི་སྒྲ་གདངས་དེ་རེ་མཐོ་རེ་དམར་འགྱུར་
ཅིང་། བྲེལ་འཚུབ་ཀྱིས་འགུལ་བའི་ལྷམ་བུ་ཁག་གིས་པང་མཐིལ་རྫ་རྔ་བཞིན་དུ་བརྡུངས།
མདོ་འཛིན་པས་གཡས་སུ་འཁོར། གཡོན་དུ་འཁོར། ཁ་ཁར་གྱེས། ཡ། ད་གྱེས། སྒལ་བ་
སྒལ་བར་གཏོད།” ཞེས་ཟེར་བཞིན། མཐོ་ཞིང་འདར་འགུལ་ཅན་གྱི་གདངས་གཅིག་སྒྲ་
དབྱངས་དང་ལྷན་དུ་གླུ་ཚིག་དབྱངས་ལ་གྱེར། ད་ལྟ་གཞོན་ནུ་མ་ཚོའི་གཟབ་ནན་གྱིས་
ཤད་པའི་སྐྲ་ལོ་ལྷོད་ནས་འདུག་ཅིང་། ད་ལྟ་གཞོན་ནུ་ཚོའི་དཔྲལ་བའི་ངོས་སུ་རྔུལ་ཆུ་
འགྲིལ་ནས་ཡོང་། ད་ལྟ་ཞབས་བྲོ་མཁས་པ་ཚོས་སྟངས་སྟབས་བར་ནས་གར་རྩལ་ངོམ་
ལ། གར་སྟེགས་ཀྱི་སྣེ་ཟུར་དུ་བསྡད་ཡོད་པའི་རྒན་པོ་ཚོས་རོལ་དབྱངས་ཀྱི་འགྱུར་ཁུགས་
དང་བསྟུན་ནས། ཐལ་མོ་ཡང་ཙམ་ཡང་ཙམ་རྡེབ་ཅིང་། རྐང་པ་རྡེབ་ཙམ་རྡེབ་ཙམ་བྱེད།
ཁོ་ཚོའི་གདོང་པར་འཛུམ་ཆུང་རེ་མངོན་ཞིང་། དེ་ནས་ཕན་ཚུན་མིག་གིས་མཐོང་བ་ན་
མགོ་བ་གུག་ཙམ་བྱེད།
ཨ་མའི་མགོ་བོ་རོ་སི་ཤ་རོན་གྱི་རྣ་རྩར་བཅར་"ཁྱོད་ཀྱི་སེམས་ལའང་དྲན་མི་སྲིད་མོད།
འོན་ཀྱང་། ཁྱོད་ཀྱི་ཨ་ཕ་ལོ་ན་གཞོན་དུས། ཁོ་ལྟ་བུའི་ཞབས་བྲོ་འཁྲབ་སྟངས་ཡག་པ་ཞིག་
ངས་མཐོང་མྱོང་མེད། དེ་ནས་ཨ་མའི་གདོང་པར་འཛུམ་ཞིག་མངོན་ནས་“འདིས་ང་ལ་
འདས་སོང་གི་དོན་དག་རྣམས་ཕྱིར་དྲན་དུ་འཇུག་ཅེས་བཤད། དེ་བཞིན་དུ། ལྟད་མོ་པ་
ཚང་མའི་གདོང་གི་འཛུམ་མདངས་ཀྱང་འདས་སོང་གི་དོན་དག་སྐྱིད་པོ་དག་ཕྱིར་དྲན་
བྱས་པའི་འཛུམ་མདངས་ཡིན།
"ལོ་ངོ་ཉི་ཤུའི་ཡར་སྔོན་དུ། མ་སི་ཁོ་ཇེ་གྲོང་ཁྱེར་གྱི་ཉེ་འདབས་སུ། ཨོག་གླན་དཀྲོལ་
མཁན་གྱི་ལོང་བ་ཞིག་ཡོད་ལ་... །
“ཐེངས་གཅིག་ལ། ངས་མཆོངས་སྟབས་གཅིག་གི་ནང་དུ་རྐང་རྡེབ་ཐེངས་བཞི་བྱེད་
ཐུབ་མཁན་ཞིག་མཐོང་མྱོང་།”
"ཌ་ཁོ་ཋ་མངའ་སྡེའི་ནང་གི་སི་ཝེ་ཌེན་གྱི་མི་ཚོས་ཅི་ཞིག་བྱེད་པ་ཤེས་སམ། ཁོ་ཚོས་
གར་སྟེགས་མཐིལ་ངོས་སུ་གཡེར་མ་སྟོར་བ་བུད་མེད་ཚོའི་སྨད་གོས་ལ་ཡར་འཛུལ་ནས་
ཧ་ཅང་འཁྲུག་པོ་ཆགས་སུ་འཇུག་ལ། ཁོ་མོ་ཚོ་འཁྲིག་དུས་སུ་འཁེལ་བའི་རྒོད་མ་བཞིན་
དུ་འཁྲུག་པོ་ཆགས། སི་ཝེ་ཌེན་གྱི་མི་དེ་ཚོ་མཚམས་ལ་ལར་དེ་འདྲ་བྱེད་རྒྱུར་དགའ།
ཐག་རིང་དུ། སྟོན་པ་ཡེ་ཤུ་ལ་དད་མཁན་ཚོས་སྡོད་མི་ཚུགས་པའི་རང་ཉིད་ཀྱི་བྱིས་
པར་ལྟ་རྟོག་བྱས་ནས་ལྟོས་དང་། ཡུལ་མི་ཁོ་ཚོས་མེ་ཡི་སྐམ་པ་ལ་ཞོན་ནས་དམྱལ་བའི་
ཡུལ་དུ་རྒྱུག་བཞིན་འདུག དད་ལྡན་མང་ཚོགས་ཀྱིས་འདི་དག་མཐོང་དགོས་པ་འདི་ཇི་
འདྲའི་ཡིད་སྐྱོ་བ་ལ་ཨང་ཞེས་བཤད་ཅིང་། ཁོ་ཚོའི་བྱིས་པ་ཚོ་སྔངས་འཚབ་ཀྱི་འོག་
ནས་ཁུ་སིམ་མེར་བསྡད།
མདོ་འཛིན་པས་"ཡང་བསྐྱར་ཐེངས་གཅིག་འཁྲབ་རྗེས། དེ་ནས་ངལ་གསོ་ཅུང་རྒྱག
མགྱོགས་པོར་ངལ་གསོ་རྒྱག་རྒྱུ་ཡིན་པས། ཚང་མས་ཧུར་བརྩོན་གྱིས་འཁྲོབས་ཨ།” ཞེས་
བཤད། གཞོན་ནུ་མ་ཚོའི་ལུས་ནས་རྔུལ་ཆུ་ཐོན་ཞིང་། གདོང་པ་དམར་པོར་གྱུར། ཁོ་ཚོས་
མཆུ་སྒྲོས་ཡངས་པོར་གདངས་ནས་ཞབས་བྲོ་འཁྲབ་ལ། ཁོ་ཚོའི་གདོང་པར་གུས་ཞབས་
དང་ནན་ཏན་གྱི་མདངས་བབས། གཞོན་ནུ་ཚོས་ཁོ་ཚོའི་སྐྲ་ལོ་རིང་པོ་ལྟག་ལ་འཕངས་
ནས། སྔ་རྟིང་ཡར་ལ་བཀྱགས་ནས་ཕྱི་རྟིང་ཐང་ལ་རྡེབ་ཞོར། གཟུགས་པོ་མགྱོགས་མྱུར་
གྱིས་ལྡེམ། གར་སྟེགས་སྟེང་གི་གར་པ་ཕོ་མོ་ཚང་མས་ཕར་འགྲོ་ཚུར་ནུར་དང་། ཕར་
བསྲེས་ཚུར་བསྲེས། གཡས་འཁོར་གཡོན་འཁོར་བྱེད་ཅིང་། རོལ་དབྱངས་ཀྱི་སྒྲ་དབྱངས་
གཙེར་སྐད་དང་བཅས་མཆེད།
དེ་ནས་རོལ་དབྱངས་གློ་བུར་དུ་མཚམས་བཞག གར་པ་ཚོ་ཐད་ཀར་ལངས་ནས་
འདུག་ཅིང་། ངལ་དུབ་ཀྱི་དབང་གིས་དབུགས་ཐུང་ཧལ་ཧལ་དུ་ལེན། བྱིས་པ་ཚོ་སོ་སོའི་
ཆིངས་ཐག་ལས་གྲོལ་ནས། ཐད་ཀར་གར་སྟེགས་སྟེང་དུ་བརྒྱུགས་ཤིང་། སྨྱོན་པ་བཞིན་
དུ་ཕན་ཚུན་བདའ་རེས་དང་འཇུ་རེས་བྱེད་ལ་། ཞྭ་མོ་འཕྲོག་རེས་དང་མགོ་སྐྲ་འཐེན་རེས་
བྱེད། གར་པ་ཚོ་ཐང་ལ་བསྡད་ནས། ལག་པས་རླུང་བུ་གཡབ་གཡབ་བྱེད་ཅིང་། རོལ་
དབྱངས་རུ་ཁག་གི་རོལ་མོ་པ་ཚོ་ཡར་ལངས་ནས། རྐང་ལག་འཐེན་རྒྱོང་བྱས་རྗེས་ཡང་
བསྐྱར་ཐང་ལ་བསྡད། རྒྱུད་དྲུག་སྒྲ་སྙན་དཀྲོལ་མཁན་ཚོས་ལག་འཇམ་པོས་རྒྱུད་སྐུད་
ལ་རྩེད།
ད་ལྟ་ཝི་ལིའེ་ཡིས་" ཡ། ད་ལྟ་འཁྲབ་ཚན་རྗེས་མའི་འཁྲབ་རོགས་འཚོལ་རོགས།" ཞེས་
བཤད་པས། ཞབས་བྲོ་འཁྲབ་མཁན་ཚོ་ཡར་ལངས་བྱུང་ལ། འཁྲབ་མཁན་གསར་པ་ཚོ་
མདུན་དུ་འཁྲབ་རོགས་འཚོལ་དུ་ཡོང་། ཋོམ་མི་དེ་གསུམ་གྱི་ཉེ་སར་ལངས་ནས་བསྡད།
ཁོས་མི་དེ་གསུམ་པོ་མི་ཚོགས་ཀྱི་གསེང་ནས་འཚང་བཞིན་གར་སྟེགས་ཕྱོགས་སུ་འགྲོ་
བ་མཐོང་། ཁོ་ཚོ་འཁྲབ་རོགས་སྒྲིག་བཞིན་པའི་གར་ཚོམ་ཞིག་གི་ཕྱོགས་སུ་སོང་། ཁོས་
ཝི་ལིའེ་ལ་ལག་གཡུག་ཅིག་བྱས་པས། ཝི་ལིའེ་ཡིས་ཨོག་གླན་དཀྲོལ་མཁན་ལ་སྐད་ཆ་
བཤད། ཨོག་གླན་དཀྲོལ་མཁན་གྱིས་རྒྱུད་སྐུད་ཀྱི་ངོས་སུ་གཞུ་རྒྱུད་ཤུགས་ཀྱིས་བརྡར་
བས། ཕོ་གསར་ཉི་ཤུ་ཐམ་པ་གར་སྟེགས་ངོས་སུ་དལ་མོས་ཁྱབ། མི་གསུམ་པོ་གར་ཚོམ་
གཅིག་གི་ཉེ་སར་བཅར་ཞིང་། ཁོ་ཚོའི་ནང་ནས་གཅིག་གིས་“ངས་འདི་དང་ལྷན་དུ་
འཁྲབ་རྒྱུ་ཡིན ཞེས་བཤད།
ཕོ་གསར་སྐྲ་སེར་ཞིག་གིས་ཧང་སངས་པའི་རྣམ་འགྱུར་གྱིས་བལྟས་ཁོ་མོ་ངའི་འཁྲབ་
རོགས་ཡིན།
“ལྟས་ངན་ཁྱི་ཕྲུག་ཁྱོད་ཀྱིས་ཉོན་ཨ་་་་།
སྐབས་དེར་མུན་ནག་ཁྲོད་ནས་གཅིག་གིས་ཤུ་སྒྲ་རྣ་ལ་གཟན་པ་ཞིག་བརྒྱབ་བྱུང་། དེ་
ནས་མི་གསུམ་པོའི་མཐའ་རུ་མི་ཚོགས་ཀྱི་མཁར་གྱང་གིས་བསྐོར་ཞིང་། ཁོ་ཚོ་རེ་རེའི་
ལག་པ་གཉིས་ཀ་མི་གཞན་གྱིས་དམ་པོར་བཟུང་། དེ་ནས་མི་ཚོགས་ཀྱི་མཁར་གྱང་དེ་
དལ་མོས་གར་སྟེགས་ལས་བབས།
ཝི་ལིའེ་ཡིས་"ད་ཡིན།” ཞེས་སྐད་བརྡ་བཏང་བས། གཙེར་སྐད་ཅན་གྱི་རོལ་དབྱངས་
གྲག་བྱུང་ལ། མདོ་འཛིན་པས་ཞབས་བྲོའི་དབྱངས་རྟ་གྱེར་བས། གར་སྟེགས་སྟེང་དུ་རྡོག་
སྒྲ་ཐག་ཐག་ཏུ་སྒྲོག
སྐབས་དེར། ཁེབས་མེད་རླངས་འཁོར་ཆུང་བ་ཞིག་སྒོ་ཆེན་མདུན་དུ་ཚུར་སླེབས་
ཤིང་། སྟེང་གི་ཁ་ལོ་བས་སྒོ་ཕྱེས་དང་། ང་ཚོས་ནང་དུ་ཟིང་འཁྲུག་སློང་བཞིན་པ་གོ་བྱུང་།
ཞེས་བཤད།
སྒོ་སྲུང་པ་རང་ས་ནས་བརྟན་པོར་ལངས་ནས་བསྡད་ང་ཚོ་འདི་གར་ཟིང་འཁྲུག་
ལངས་མེད། རོལ་དབྱངས་ལ་ཉོན་དང་། ཁྱོད་ཚོ་སུ་ཡིན།
"ཉེན་རྟོག་པ་ཡིན།”
"ཁྲིམས་སའི་བཀའ་ཤོག་ཡོད་དམ།”
"ཟིང་འཁྲུག་ལངས་ཡོད་དུས་ང་ཚོར་བཀའ་ཤོག་དགོས་ཀྱི་མེད།
སྒོ་སྲུང་པས་ཨོ། ང་ཚོ་འདི་གར་ཟིང་འཁྲུག་ལངས་མེད ཅེས་བཤད།
རླངས་འཁོར་ནང་གི་མི་དེས་རོལ་དབྱངས་ཀྱི་སྒྲ་གདངས་དང་མདོ་འཛིན་པའི་སྐད་
གདངས་ལ་ཉན་ཞིང་། དེ་ནས་རླངས་འཁོར་དལ་མོར་ཕར་བསྐོར་ནས། ལམ་གྱི་བཞི་མདོ་
དེ་རུ་སྒུག་ནས་བསྡད།
ཕར་འགྲོ་བཞིན་པའི་རུ་དཔུང་དེའི་ནང་དུ། མི་གསུམ་པོ་འགུལ་མེད་དུ་བཟུང་ཡོད་
ལ། ལག་པ་རེ་རེས་ཁོ་ཚོའི་མཆུ་ཏོ་བཀག་ཡོད། ཁོ་ཚོ་མུན་ནག་ཁྲོད་དུ་སླེབས་པ་ན། རུ་
དཔུང་དེས་ལག་པ་གྲོལ།
ཋོམ་གྱིས་"དེ་ཡག་པོ་འདྲ་བྱུང་སོང་། ཞེས་བཤད་ཅིང་། ཁོས་རང་ཉིད་ཀྱི་བཙོན་མའི་
ལག་པ་གཉིས་ཀ་ལྟག་རྒྱབ་ནས་བཟུང་།
ཝི་ལིའེ་གར་སྟེགས་སྟེང་ནས་ཚུར་ཁོ་ཚོའི་རྩར་བརྒྱུགས་ཡོང་ནས་"ཡག་པོ་བྱུང་
སོང་། ད་ལྟ་མི་དྲུག་མ་གཏོགས་མི་དགོས། ཧུ་སི་ཁཱོན་གྱིས་མི་འདི་ཚོར་ཐུག་དགོས་ཟེར།
ཞེས་བཤད།
ཧུ་སི་ཁཱོན་མུན་ནག་ཁྲོད་ནས་ཚུར་མངོན་སར་བུད་མི་འདི་ཚོ་ཨེ་རེད།
རྡུལ་གྱིས་“རེད། ཁོ་ཚོ་ཡར་སོང་ནས་ཐད་ཀར་ཟིང་འཁྲུག་སློང་མགོ་བརྩམས་
སོང་། འོན་ཀྱང་། ཁོ་ཚོར་ལག་འགུལ་རྒྱུའི་གོ་སྐབས་མ་བྱུང་།” ཞེས་བཤད།
ཁོ་ཚོར་གཅིག་བལྟ་དང་། བཙོན་པ་ཚོ་ཁ་ཚུར་བསྐོར་ནས་གདོང་པ་ཁོ་ལ་གཏད།
ཁོ་ཚོའི་མགོ་བོ་མར་དུད་ནས་འདུག ཧུ་སི་ཋོན་གྱིས་ཁོ་ཚོའི་སྔངས་འཚབ་ཀྱིས་གང་
བའི་གདོང་པར་གློག་བཞུ་བཀར་ནས་“ཁྱོད་ཚོས་འདི་འདྲ་བྱེད་དོན་ཅི་ཞིག་ཡིན།" ཞེས་
དྲིས་མོད། ལན་འདེབས་མཁན་གཅིག་ཀྱང་མ་བྱུང་་“ལྟས་ངན་སུ་ཞིག་གིས་ཁྱོད་ཚོར་
འདི་འདྲ་བྱོས་ཟེར།"
"ལྟས་ངན། ང་ཚོས་ཅི་ཡང་བྱས་མེད། ང་ཚོ་ཞབས་བྲོ་འཁྲབ་ཏུ་ཡོང་བ་ཙམ་ཡིན།"
རྡུལ་གྱིས་དེ་འདྲ་ག་ལ་ཡིན། ཁྱོད་ཀྱིས་ཐད་ཀར་གསར་བུ་དེར་གཞུ་རྩིས་རེད་ཨ།
ཞེས་བཤད།
ཁོམ་གྱིས་སྐུ་ཞབས་ཧུ་སི་ཁཱོན། མི་འདི་ཚོ་གར་སྟེགས་སྟེང་དུ་ཡོང་མ་ཐག་ཏུ། གཅིག་
གིས་ཤུ་སྒྲ་ཞིག་བཏོན་བྱུང་།” ཞེས་བཤད།
“རེད། དེ་ངས་ཤེས་སོང་། ཉེན་རྟོག་པ་ཚོ་ཐད་ཀར་སྒོ་ཆེན་མདུན་དུ་སླེབས་སོང་། དེ་
ནས་ཁོའི་ཁ་ཕྱིར་འཁོར། “ང་ཚོས་ཁྱོད་ཚོར་གནོད་འཚེ་གཏོང་གི་མིན། ང་ཚོའི་ཞབས་
བྲོའི་དགོང་ཚོགས་ལ་གཏོར་བརླག་ཐོང་ཟེར་མཁན་སུ་རེད།” ཁོས་ཡུད་ཙམ་ལ་ལན་ལ་
སྒུག་ནས་ཁྱོད་ཚོ་ཡང་ང་ཚོ་དང་སྐྱིད་སྡུག་གཅིག་པ་རེད་ཨ། ཞེས་སྐྱོ་སྣང་དང་བཅས་
བཤད་ཅིང་། དེ་ནས་ཁྱོད་ཚོ་ཡང་ང་ཚོའི་ཁོངས་གཏོགས་རེད་ཨ། འདི་འདྲ་བྱེད་རྒྱུ་ཁྱོད་
ཚོའི་སེམས་ལ་ཇི་ལྟར་དྲན་པ་ཡིན། གནས་ཚུལ་ཚང་མ་ང་ཚོས་གསལ་པོ་ཤེས་ཡོད། ཞེས་
ཁ་སྣོན་བརྒྱབ།
ལྟས་ངན། སུ་ཡིན་རུང་ཁ་ལ་ཟ་མ་བཟའ་དགོས་ཀྱི་འདུག་ཨ།
ཁྱོད་ཚོ་སུས་བཏང་བྱུང་། སུས་ཁྱོད་ལ་སྒོར་མོ་སྤྲད་བྱུང་།
“ང་ཚོར་སྒོར་མོ་སྤྲད་མ་བྱུང་།
‘དེས་ན་ཁྱོད་ཚོར་སྒོར་མོ་སྤྲོད་རྒྱུ་ཡང་མ་རེད། ཟིང་འཁྲུག་མེད་ན་སྒོར་མོ་མེད། དེ་
འདྲ་རེད་དམ།”
བཟུང་ནས་ཡོད་པའི་མི་གཅིག་གིས་“ཁྱོད་ཚོས་ཅི་ཞིག་བྱེད་ན་འདོད། གང་ལྟར་ང་
ཚོས་ཅི་ཡང་བཤད་རྒྱུ་མིན།” ཞེས་བཤད།
ཧུ་སི་ཁཱོ ན་གྱིས་མགོ་བོ་ནང་དུ་གུག་ནས་ཡུད་ཙམ་ལ་བསྡད་ཅིང་། དེ་ནས་སྐད་ངག་
འཇམ་པོས་ཡ་ཡ། དེས་ན་བཤད་མི་དགོས། འོན་ཀྱང་། ངའི་སྐད་ཆར་ཉོན། གྲི་ཁ་རང་
མི་ལ་མ་སྐོར། ང་ཚོས་འདི་གར་འཆམ་མཐུན་ཡོང་ཐབས་དང་སྣང་བ་སྤྲོ་བོ་ཡོང་ཐབས་
སུ། སྒྲིག་སྲོལ་དོ་དམ་བྱས་ནས་བསྡད་པ་ཙམ་ཡིན། དེ་ལ་གཏོར་བཤིག་མ་གཏོང་རོགས།
དེ་ཐད་ལ་བསམ་བློ་ཐོང་། ཁྱོད་ཀྱིས་རང་གིས་རང་ལ་གནོད་འཚེ་གཏོང་གི་ཡོད། ཅེས་
བཤད་ཅིང་། དེ་ནས་ཁོས་ཡ། ཕོ་གསར་ཚོ། ཁོ་ཚོ་ལྕགས་རའི་སྟེང་ནས་ཕྱི་ལོགས་སུ་ཐོང་
ཞིག ཁོ་ཚོར་གནོད་འཚེ་མ་གཏོང་། ཁོ་ཚོས་རང་ཉིད་ཀྱིས་ཅི་ཞིག་བྱེད་བཞིན་པ་ཤེས་ཀྱི་
མེད ཅེས་བཤད།
རུ་དཔུང་དེ་དལ་མོར་གཞིས་སྒར་གྱི་རྒྱབ་སྣེ་རུ་སོང་ཞིང་། ཧུ་སི་ཋོན་གྱིས་ཁོ་ཚོའི་
རྗེས་སུ་བལྟས་ནས་བསྡད།
་་་རྡུལ་གྱིས་ཁོ་ཚོར་རྡོག་ཐོ་ཡག་པོ་རེ་གཞུས་ན་ག་འདྲ་འདུག” ཅེས་བཤད།
ཝི་ལིའེ་ཡིས་སྐད་ངར་གྱིས་དེ་ལྟར་མ་བྱེད། ངས་ང་ཚོས་དེ་ལྟར་བྱེད་རྒྱུ་མིན་ལབ་པ་
མིན་ནམ།” ཞེས་བཤད།
རྡུལ་གྱིས་ཞུ་བ་བྱེད་པའི་ཚུལ་གྱིས་རྡོག་རྒྱག་ཡང་མོ་ཞིག་གཞུ་རུ་འཇུག་རོགས། ཁོ་
ཚོ་ལྕགས་རའི་རྒྱབ་རོལ་ཏུ་རྡོག་ཐོས་གཞུས་ནས་གཡུག་འཇོག” ཅེས་བཤད།
ཝི་ལིའེ་ཡིས་"མི་ཆོག དེ་འདྲ་བྱེད་མི་ཆོག” ཅེས་ནན་བཤད་བྱས།
ཝི་ལིའེ་ཡིས་"ཁྱོད་ཚོས་ཉོན་ཨ། ང་ཚོས་ཁྱོད་ཚོ་ད་ཐེངས་འགྲོ་རུ་འཇུག འོན་
ཀྱང་། ཁྱོད་ཀྱིས་ངག་འཕྲིན་འདི་ཕྱིར་འཕྲོད་པར་གྱིས། གལ་སྲིད་ཡང་བསྐྱར་དོན་དག་
འདི་འདྲ་བྱུང་ན། ང་ཚོས་སུ་ཞིག་སླེབས་ན་མི་དེ་ཤི་མིན་རོ་མིན་དུ་བཏང་ནས། རུས་
པ་ཀོ་ཁུག་ཏུ་བླུག་མ་ཐུབ་ན་ལྟད་མོ་ལྟོས། ཁྱོད་ཀྱི་མི་རྣམས་ལ་དེ་ལྟར་ཤོད། ཧུ་སི་ཁཱོ ན་
གྱིས་ཁྱོད་ཚོ་ནི་རང་མི་རེད་ཟེར། ཡིན་ཡང་སྲིད། འོན་ཀྱང་། ངས་ནི་དེ་ལྟར་མི་འདོད།"
ཅེས་བཤད།
ཁོ་ཚོ་ལྕགས་རའི་འགྲམ་དུ་སླེབས་པ་ན། དེ་གར་ཐང་ལ་བསྡད་ཡོད་པའི་སོ་པ་གཉིས་
ཡར་ལངས་ནས་ཚུར་ཡོང་། ཝི་ལིའེ་ཡིས་" མི་འགའ་རེ་ཁྱིམ་ལ་སྔ་མོར་ཕྱིར་འགྲོ་དགོས་
ཟེར ཞེས་བཤད། མི་དེ་གསུམ་པོ་ལྕགས་རའི་སྟེང་དུ་འགོས་ནས། མུན་ནག་གི་ཁྲོད་དུ་
མི་སྣང་བར་གྱུར།
དེ་ནས། རུ་དཔུང་དེ་མགྱོགས་པོར་གར་སྟེགས་ཀྱི་ཕྱོགས་སུ་ཕྱིར་སོང་། སྐབས་དེར།
རོལ་དབྱངས་རུ་ཁག་གི་རོལ་ཆ་ལས་རྒན་པོ་ཌན་ཁུར་ཁེར ཞེས་པའི་གླུ་གཞས་ཀྱི་
གདངས་དབྱངས་ཙིར་སྒྲ་དང་བཅས་གྲག་ཡོང་།
གཞུང་ལས་ཁང་གི་འགྲམ་དུ། སྐྱེས་པ་ཚོ་ད་དུང་ཡང་དེ་གར་ཙོག་པུར་བསྡད་ནས་
གླེང་མོལ་བྱེད། རོལ་དབྱངས་ཀྱི་སྒྲ་དབྱངས་ཁོ་ཚོའི་ཐོས་ལམ་དུ་འབྱོར།
ཨ་ཕས་དུས་འགྱུར་ཆེན་པོ་ཞིག་འབྱུང་བཞིན་གདའ། འགྱུར་བ་ཅི་ཞིག་འབྱུང་བཞིན་
ཡོད་པ་གསལ་པོ་མི་ཤེས། འགྱུར་བ་དེ་འདྲ་ཞིག་འབྱུང་དུས། གཅིག་བྱས་ན་ང་ཚོ་འཇིག་
རྟེན་འདི་དང་ཡོངས་སུ་ཁ་བྲལ་ཡོད་ཀྱང་སྲིད། མི་ཚང་མར་འདི་འདྲ་སྔངས་འཚབ་ཅིག་
ལངས་འདུག་མོད། འོན་ཀྱང་། སུ་ཞིག་གིས་ཀྱང་གནད་དོན་ཅི་ཡིན་གསལ་པོ་རྟོགས་ཀྱི་
མེད” ཅེས་བཤད།
སྐྱེས་པ་ཞྭ་ནག་པས་མགོ་བོ་ཡར་བཀྱགས་པས། ཁོའི་སྨ་ར་ཐར་ཐོར་དུ་སྐྱེས་པའི་མ་
ནེའི་ངོས་སུ་གློག་འོད་ཕོག་བྱུང་། ཁོས་ས་ངོས་ནས་རྡོ་ཧྲུག་ཆ་ངེ་ཆུང་ངེ་བསྒྲུགས་ཡོང་
ནས། མཐེ་བོང་གིས་ཤེལ་རྡོག་རྩེད་ཆས་དང་འདྲ་བར་འཕངས། "དེ་ངས་མི་ཤེས། ཁྱོད་ཀྱིས་
བཤད་པ་ལྟར། འགྱུར་བ་དེ་འདྲ་ཞིག་ཡོང་སྲིད་པ་རེད། མི་ཞིག་གིས་ང་ལ་ཨོ་ཧ་ཡོ་མངའ་
སྡེའི་ཨག་རོན་ས་ཆ་རུ་དོན་དག་ཅིག་བྱུང་སྐོར་བཤད་སོང་། རི་ཁུལ་ནས་སླེབས་པའི་གླ་པ་
ཚོ་རིན་གོང་ཆུང་བས། དེ་གའི་འགྱིག་ལས་སྤྱི་གཉེར་ཁང་ཚོས་ཁོ་ཚོ་ཧ་ཅང་མང་པོ་གླས་
པ་རེད། འོན་ཀྱང་། རི་ཁུལ་ནས་སླེབས་པའི་མི་དམངས་འདི་ཚོའང་ངལ་རྩོལ་པའི་སྐྱིད་
སྡུག་ཚོགས་པར་ཞུགས་པ་རེད། རེད་ཡ། དེ་ནས་དོན་དག་འབུད་མགོ་བརྩམས་པ་རེད།
ས་གནས་དེ་གའི་ཚོང་ཁང་གཉེར་མཁན་དང་དམག་ཟུར་སྐྱིད་སྡུག་ཚོགས་པའི་ཚོགས་
མི་དང་། དེ་དང་དེ་འདྲའི་མང་ཚོགས་རྣམས་ལྷན་དུ་དམག་སྦྱོང་བྱས་ནས་"དམར་ཕྱོགས་
པ།" ཞེས་སྐད་འབོད་བྱས། དེ་ལྟར་ཁོ་ཚོས་ངལ་རྩོལ་པའི་སྐྱིད་སྡུག་ཚོགས་པ་དེ་ཨག་རོན་
ས་ཆ་ནས་ཕྱིར་ཕུད་གཏོང་ཐབས་བྱས། ཆོས་པ་ཚོས་འདིའི་ཆེད་དུ་ཆོས་འཆད་ཀྱི་ཡོད་ལ།
ཚགས་པར་ཁག་གིས་ཀྱང་འདིའི་སྟེང་དུ་ཟུག་རྔུ་འདོན་བཞིན་ཡོད། འགྱིག་ལས་སྤྱི་གཉེར་
ཁང་ཚོས་ཁོ་ཚོའི་ལག་ནས་འཇོར་ཡུ་ཚང་མ་ཕྱིར་བསྡུས་ནས། དེའི་ཚབ་ཏུ་དུག་རླངས་
ཉོས་པ་རེད། དཀོན་མཆོག་ཡེ་ཤུ། ཁྱོད་ཚོས་རི་ཁུལ་ནས་སླེབས་པའི་གླ་པ་འདི་ཚོ་རྒྱུན་
ལྡན་གྱི་གདོན་འདྲེ་ཙམ་ཡིན་རྒྱུ་རེད་འདོད་དམ། ཁོས་བཤད་མཚམས་བཞག་ནས། ཡང་
བསྐྱར་ཐང་ནས་རྡོ་ཧྲུག་འགའ་བསྒྲུགས། རེད་ཡ། དེ་ནི་ན་ནིང་སྤྱི་ཟླ་གསུམ་པའི་ནང་རེད།
གཟའ་ཉི་མའི་ཉིན་ཞིག་ལ། རི་ཁུལ་ནས་སླེབས་པའི་གླ་པ་སྟོང་ཕྲག་ལྔ་ལྷག་གྲོང་འདབས་
སུ་ཡོང་ནས། རྔམ་སྟོན་ཁྲོམ་སྐོར་བླ་འདར་བ་ཞིག་བྱས་པ་རེད། མི་གྲངས་སྟོང་ཕྲག་ལྔ་ཡིས་
མེ་མདའ་ཐོགས་ནས་སྲང་ལམ་ནས་བཤར་ནས་སོང་ཞིང་། ཁོ་ཚོས་རྔམ་སྟོན་བྱས་ཚར་
རྗེས་ཕྱིར་ལོག་པ་རེད། ཁོ་ཚོས་དེ་ལས་གཞན་ཅི་ཡང་བྱས་མེད། རེད་ཡ། དེ་ནས་བཟུང་ཁོ་
ཚོར་རྙོག་དྲ་བཟོ་མཁན་གཅིག་ཀྱང་མ་བྱུང་བ་རེད། ས་གནས་མི་སེར་ལྷན་ཚོགས་ཀྱིས་ཁོ་
ཚོར་འཇོར་ཡུ་ཚང་མ་ཕྱིར་སྤྲད་པ་རེད་ལ། ཚོང་ཁང་གཉེར་མཁན་ཚོས་མུ་མཐུད་དུ་སོ་
སོའི་ཚོང་ཁང་གཉེར་བ་རེད། མི་སུ་གཅིག་ལའང་དབྱུག་པས་མ་བརྡུངས་ཤིང་སུ་གཅིག་
ལའང་ཁྲོམ་སྟོན་ཉེས་ཆད་མ་བཅད་པར། མི་སྲོག་གཅིག་ཀྱང་མ་ཤོར་བ་རེད།” ཁོ་ཡུན་རིང་
་ལ་ཁུ་སིམ་མེར་བསྡད་ཅིང་།དེ་ནས་སྐྱེས་པ་ཞྭ་ནག་པ་དེས་མུ་མཐུད་དུ་ང་ཚོའི་འདི་
ཕྱོགས་སུ་ཁོ་ཚོ་ཧམ་པ་ཇེ་ཚ་རུ་འགྲོ་བཞིན་འདུག ཁོ་ཚོས་ང་ཚོའི་ཞག་སྒར་མེ་ཡིས་སྲེག་
གི་འདུག་ལ། མང་ཚོགས་རྣམས་གང་འདོད་དུ་གཅར་རྡུང་གཏོང་གི་འདུག དེ་བས་ངས་
ནམ་རྒྱུན་འདང་རྒྱག་གི་ཡོད། ང་ཚོའི་མང་ཚོགས་ཚང་མར་མེ་མདའ་ཡོད་པ་རེད། ངའི་
བསམ་པར། ང་ཚོས་ཀྱང་རྔམ་སྟོན་ཁྲོམ་སྐོར་བྱས་ནས། གཟའ་ཉི་མ་རྟག་པར་ཚོགས་འདུ་
འཚོག་དགོས་པ་མིན་ནམ་བསམ་གྱི་ཡོད། ཅེས་བཤད།
སྐྱེས་པ་ཚང་མས་མགོ་བོ་ཡར་བཀྱགས་ནས་ཁོ་ལ་ཐེངས་རེ་བལྟས་ཤིང་། དེ་ནས་མགོ་
བོ་ཕྱིར་སྒུར། ཁོ་ཚོས་དོགས་མི་བདེ་བའི་སྒོ་ནས་རྐང་པ་འགུལ་འགུལ་བྱས་ཤིང་། རང་ཉིད་
ཀྱི་གཟུགས་པོའི་ལྗིད་ཤུགས་དེ་རྐང་པ་གཅིག་གི་སྟེང་ནས་རྐང་པ་གཞན་པའི་སྟེང་དུ་སྤོས།

ལེའུ་ཉེར་ལྔ་པ།

ཁ་ལི་ཧྥོར་ནེ་ཡ་ས་ཆའི་དཔྱིད་དུས་ནི་ཧ་ཅང་མཛེས་སྡུག་ལྡན། འབྲས་ལྡན་མེ་ཏོག་གི་དྲི་
ངད་འཐུལ་བའི་ལུང་གཤོངས་ཁག་ནི། དཀར་དམར་མདངས་ཀྱིས་སྤྲས་ཤིང་དྭངས་ཤིང་
སྲབ་པའི་མཚོ་མོའི་ངོས་དང་མཚུངས། དེ་ནས་རྒུན་འབྲུམ་གྱི་འཁྲིལ་ཐག་ཐོག་མ་རྣམས་
ནི་རྙིང་ཞིང་འཇུར་མདུད་ཅན་གྱི་རྒུན་ཤིང་ངོས་ནས་དལ་མོས་འབུར་ནས། གཞུང་རྟའི་
ངོས་ནས་མར་ནུར་ནས་ཡོང་། སྔོ་ལྗང་གིས་ཡོངས་སུ་ཁེབས་པའི་རི་ཕྲན་ཁག་ནི་རིལ་
རིལ་ནུ་འབུར་དང་འདྲ། སྔོ་ཚལ་འདེབས་སའི་ས་ཞིང་ཁག་ཏུ། ཁ་དོག་ལྗང་སྐྱའི་པད་
ཚལ་དང་། ཕྲ་ཞིང་རིང་བའི་མེ་ཏོག་པད་ཚལ་ཆུང་ཆུང་། ཅི་ཡིན་མི་ངེས་པའི་དོ་བའི་
ཚལ་རྣམས་བསྟར་བ་ནས་བསྟར་བར་བསྒྲིགས་ནས་ཡོད།
དེ་ནས་སྡོང་པོའི་སྟེང་གི་མེ་ཏོག་རྣམས་ཁ་བཞད་ཅིང་། ཤིང་འབྲས་སྡོང་པོའི་མེ་ཏོག་
གི་འདབ་མ་རྣམས་ས་ལ་འཐོར་ནས། ས་གཞི་ཧྲིལ་པོ་ཁ་དོག་དཀར་དམར་གྱི་ས་གདན་
གྱིས་ཡོངས་སུ་གཡོགས། འབྲས་ལྡན་མེ་ཏོག་གི་ལྟེ་བ་ཕྱིར་འབུར་ནས། དལ་མོར་སྐྱེས་
ཤིང་ཚོན་མདོག་མངོན། དེ་ལྟར། སེའུ་དང་ཀུ་ཤུ། ཁམ་བུ་དང་ཆང་བ་ལི་སོགས་འབྲས་
ལྡན་མེ་ཏོག་དང་། ད་དུང་མེ་ཏོག་རྣམས་འབྲས་བུའི་ནང་དུ་བཅུད་པའི་སེ་ཡབ་སོགས་
དལ་མོས་བཞད་ནས་འཚར་ལོངས་འབྱུང་མགོ་བརྩམས། དེ་ལྟར་ཁ་ལི་ཧྥོར་ནེ་ཡའི་ས་
གཞི་ཧྲིལ་པོས་ཐོན་འབྲས་མགྱོགས་པོར་སྐྱེད་ཀྱི་ཡོད།ཤིང་འབྲས་རྣམས་ལྕི་མོར་སྐྱེས་པས།
ཤིང་ཏོག་འོག་གི་ཡལ་ག་རྣམས་གུག་ཅིང་། ཤིང་ཏོག་གི་ལྗིད་ཤུགས་ཡར་ལ་འདེགས་ཆེད་
དུ། ཡལ་ག་ཚོའི་འོག་ཏུ་སྐྱོར་རྟེན་བསླང་དགོས་བྱུང་ཡོད།
འབྲས་བུའི་ཁུར་གྱིས་དུད་པའི་ཤིང་འབྲས་སྡོང་པོ་ཚང་མ་ནི། ཉམས་མྱོང་ཅན་དང་
ཤེས་ཡོན་པ། ལག་རྩལ་མཁས་པ་སོགས་ཀྱི་ངལ་བའི་གྲུབ་འབྲས་ཀྱི་སྙིང་བཅུད་ཡིན། མི་
སྣ་འདི་དག་གིས་ས་བོན་ལ་ཚོད་ལྟ་སྣ་ཚོགས་བྱས་ནས། འབྲས་ལྡན་གྱི་སྐྱེ་དངོས་འདི་
དག་ལ་གཡུར་དུ་ཟ་བའི་འབྲས་བཟང་སྨིན་པའི་ཆེད་དུ། སྐྱེ་དངོས་འདི་དག་གི་རྩད་པས་
གཡའ་འབུ་དང་གནོད་འབུ། བཙའ་ནད་དང་སྔོ་ནད་སོགས་དགྲ་སྡེ་ས་ཡ་མང་པོར་ཁ་
གཏད་གཅོག་ཐུབ་པའི་ལག་རྩལ་གསར་སྤེལ་བྱེད་བཞིན་ཡོད་ལ། མི་སྣ་འདི་དག་གིས་ས་
བོན་དང་རྩད་པ་ལེགས་བཅོས་སུ་གཏོང་བའི་ཕྱོགས་སུ། ཉིན་མཚན་དུས་དྲུག་ཏུ་གཟབ་
ནན་གྱིས་ཧུར་བརྩོན་ལྷོད་མེད་བྱེད་བཞིན་ཡོད། ད་དུང་རྫས་འགྱུར་མཁས་པ་ཚོས་འབྲས་
སྡོང་དང་ལོ་ཏོག་འདི་དག་གི་སྟེང་དུ་འབུ་འཇོམས་རྫས་སྨན་སྟོར་བཞིན་ཡོད་ལ། ཁོ་
ཚོས་རྒུན་འབྲུམ་རྣམས་ལ་མུ་ཟིས་དུད་བདུག་བྱེད་ཅིང་། ཤིང་འབྲས་སྡོང་པོའི་སྟེང་གི་
ཤིང་ནད་དང་ཤིང་རུལ། གཡའ་འབུ་དང་འབུ་ནད་ཡོད་ས་ཚང་མ་བཀོག་ནས་ལེན་གྱི་
ཡོད། འབུ་ནད་སྔོན་འགོག་གི་སྨན་པ་ཚོས། ས་མཚམས་ཁག་ནས་སིལ་སྦྲང་དང་འཇར་
པན་གྱི་གནོད་འབུ་སྦུར་བ་སོགས་འཚོལ་ཞིབ་བྱེད་བཞིན་ཡོད་ཅིང་། ཁོ་ཚོས་སྡོང་པོ་
ནད་པ་ཁག་ལོགས་སུ་བཀར་ནས། སྡོང་པོ་འདི་ཚོ་རྩད་པ་ནས་བཀོག་སྟེ་མེ་སྲེག་གཏོང་
གི་ཡོད། བྱ་བ་འདི་དག་སྒྲུབ་མཁན་ནི་ཤེས་ཡོན་ཅན་གྱི་མི་ཡིན། ལྗོན་གསར་དང་རྒུན་
འབྲུམ་འཁྲི་ཤིང་མཐུད་སྦྱོར་བྱེད་པའི་མི་འདི་དག་ནི་སྤྱང་པོའི་ནང་གི་སྤྱང་པོ་ཡིན་ཏེ། རྒྱུ་
མཚན་ནི། ཁོ་ཚོའི་ལས་ཀ་ནི་གཤག་བཅོས་སྨན་པའི་ལས་ཀ་ཡིན་ལ། དེ་ནི་ཡིད་གཟབ་
དང་བློ་བརྟན་དགོས་པའི་བྱ་བ་ཞིག་ཡིན། མི་སྣ་འདི་དག་ལ་གཤག་བཅོས་སྨན་པ་ལྟ་བུའི་
ལག་པ་དགོས་ལ། གཤག་བཅོས་སྨན་པ་ལྟ་བུའི་སྙིང་ཁམས་དགོས། ཁོ་ཚོས་སྡོང་ལྤགས་
འཇམ་པོས་བཤུས་ནས། ཤིང་ཚབ་དལ་མོས་སྦྱར་རྗེས་། རྨ་ཁར་སེར་བུ་མི་ཕོག་ཆེད། རྨ་
ལས་བྱས་ཏེ་རྨ་ཐུམ་རྒྱག་གི་ཡོད། ཁོ་ཚོ་ནི་རླབས་ཆེ་བའི་མི་སྣ་ཡིན།
བསྟར་ལ་བརྒྱུས་པའི་ཤིང་འབྲས་སྡོང་རའི་ནང་དུ། ཤིང་འབྲས་འདེབས་འཛུགས་
མཁན་ཚོ་ཡར་འགྲོ་མར་འགྲོ་བྱེད་ཅིང་། ཁོ་ཚོས་དཔྱིད་ཀྱི་རྩྭ་ལྗང་ཁག་བཀོག་ནས་མགོ་
སྟེང་བསློགས་ནས་ས་བཅུད་འཕེལ་དུ་འཇུག་ལ། ས་ཤུན་དུམ་བུར་བརྐོས་ནས། བརླན་
བཤེར་རྣམས་ས་ངོས་སུ་འཛིན་ཐབས་བྱེད་ཅིང་། ས་ངོས་སུ་ཆུ་རྫིང་ཆུང་ཆུང་མང་པོ་
བརྐོས་ནས། ཞིང་ཆུ་འདྲེན་པར་གྲ་སྒྲིག་བྱེད། རྩྭ་ཡན་ཚོས་ཤིང་སྡོང་འོག་གི་ཆུ་རྣམས་
འཇིབ་འགྲོ་བར་དོགས་ནས། རྩྭ་ཡན་གྱི་རྩད་པ་རྣམས་ཡོངས་སུ་སློག་གི་ཡོད།
ཤིང་འབྲས་སྡོང་པོའི་སྟེང་གི་ཤིང་ཏོག་རྣམས་ནི་ཉིན་རེ་ཞག་རེར་ཇེ་ཆེ་ནས་ཆེ་ཇེ་རེད་
ལ། རྒུན་འབྲུམ་འཁྲི་ཤིང་སྟེང་དུ་རིང་པོར་དཔྱངས་པའི་མེ་ཏོག་རྣམས་ནི་རེ་རེ་བཞིན་
དུ་བཞད་བཞིན་ཡོད། ཡོད་ཚད་འཚར་ལོངས་འབྱུང་མགྱོགས་པའི་དུས་ཚིགས་འདི་རུ།
ནམ་ཟླ་ནི་ཇེ་དྲོ་ནས་ཇེ་དྲོ་ཡིན་ཞིང་། ལོ་མ་རྣམས་རིམ་གྱིས་ལྗང་ནག་ཏུ་འགྱུར། ཤིང་
འབྲས་པ་ལམ་རྣམས་ལྗང་མདོག་གི་བྱ་སྒོང་ཆུང་ཆུང་དང་འདྲ་བར། འཇོང་འཇོང་དུ་
སྐྱེས་ཤིང་། འབྲས་བུའི་ལྗིད་ཤུགས་ཀྱིས་ཡལ་ག་ཕྲ་མོ་རྣམས་སྐྱོར་རྟེན་གྱི་ངོས་སུ་གླན་
ནས་ཡོད། ཆང་བ་ལི་ཚོ་ཕྱི་དབྱིབས་གྲུབ་བཞིན་པའི་སྒང་རེད་ལ། ཁམ་བུ་ཚོའི་སྟེང་དུ་
བ་སྤུ་སོ་མ་སྐྱེ་བཞིན་ཡོད། རྒུན་འབྲུམ་གྱི་མེ་ཏོག་གིས་རང་ཉིད་ཀྱི་འདབ་མ་ཕྲ་མོ་ས་ལ་
སྟོར་ཞིང་། སྲ་ཐག་ཐག་གི་ཕྲེང་རྡོག་འདྲ་བ་དེ་ཚོ་རིམ་བཞིན་ཐེའུ་རུ་འགྱུར་ཞིང་། ཐེའུ་
རྣམས་ཆེན་པོར་སྐྱེས། ཞིང་རའི་ནང་གི་སྐྱེས་པ་ཚོ་སྟེ། ཤིང་འབྲས་ར་བ་འདི་དག་གི་
བདག་པོ་ཚོས་ལྟད་མོར་ལྟ་བཞིན་ཁོག་རྩིས་རྒྱག ད་ལོ་ནི་འབྲས་བཟང་སྨིན་པའི་ལོ་ཟླ་
ཞིག་རེད། སྐྱེས་པ་འདི་ཚོའི་སྣང་བ་དགུང་ལས་མཐོ་སྟེ། རྒྱུ་མཚན་ནི། ཁོ་ཚོས་རང་ཉིད་
ཀྱི་ཤེས་ཡོན་ལ་བརྟེན་ནས། གཡུར་དུ་ཟ་བའི་འབྲས་བཟང་སྨིན་དུ་བཅུག་ཡོད་པས་སོ།།
ཁོ་ཚོས་རང་ཉིད་ཀྱི་ཤེས་ཡོན་ལ་བརྟེན་ནས། འཇིག་རྟེན་འདིར་ཁ་ལོ་སྒྱུར་བཞིན་ཡོད།
ཐུང་ཞིང་ཕྲ་བའི་གྲོ་མྱུག་རྣམས་སྟོབས་ཆེན་དང་འབྲས་བཟང་དུ་བསྒྱུར་ཡོད་ལ། ཆུང་
ཞིང་སྐྱུར་བའི་ཀུ་ཤུ་རྣམས་ཆེ་ཞིང་མངར་བར་བསྒྱུར་ཡོད་ཅིང་། ཤིང་འབྲས་ཆུང་ཆུང་
གིས་བྱ་བྱེའུ་མ་གཏོགས་གསོ་མི་ཐུབ་པའི་ནགས་གསེང་གི་རྒུན་འབྲུམ་སྡོང་རྒན་དེ་རྒུན་
རིགས་སྟོང་ཕྲག་མང་པོའི་ས་བོན་དུ་སྤྱད་ནས། རྒུན་དམར་དང་རྒུན་ནག རྒུན་ལྗང་
དང་རྒུན་འབྲུམ་ཟིང་སྐྱ། རྒུན་འབྲུམ་རྒྱ་སྨུག་དང་རྒུན་འབྲུམ་སེར་པོ་སོགས་གསོ་སྐྱོང་
བྱས་ཡོད་ལ། རྒུན་རིགས་རེ་རེར་བྲོ་བ་མི་འདྲ་བ་རེ་རེ་ལྡན་ཡོད། ཚོད་ལྟའི་ས་ཞིང་སྟེང་
དུ་ལས་ཀ་བྱེད་པའི་ཞིང་པ་འདི་ཚོས། ཤིང་འབྲས་རིགས་གསར་པ་མང་པོ་ཡང་གསར་
གཏོད་བྱས་ཡོད་དེ། དཔེར་ན། སྦྲང་རྩི་ཁམ་བུ་དང་། ཤིང་འབྲས་པ་ལམ་རིགས་མི་འདྲ་
བཞི་བཅུ་ལྷག་དང་། ད་དུང་ཤུན་སྐོགས་ཤོག་བུ་ལྟར་སྲབ་པའི་སྟར་ཀ་སོགས་སོ།། དེ་ལྟར།
ཁོ་ཚོས་རྒྱུན་དུ་ས་བོན་འདེམས་སྒྲུག་དང་། ཤིང་ཚབ་མཐུད་སྦྱོར། འབྲས་རིགས་བརྗེ་
སྒྱུར་སོགས་ལ་བྲེལ་ནས། རང་ཉིད་དང་ས་ཞིང་གཉིས་ཀ་འབྲས་བཟང་སྨིན་པའི་ཕྱོགས་
སུ་དེད་ནས་འགྲོ་བཞིན་ཡོད།
ཐོག་མར་སེའུ་རྣམས་སྨིན་བྱུང་། རྒྱ་མ་རེ་ལ་སྐར་གཅིག་དང་སྐར་ཕྱེད། ལྟས་ངན།
འདིས་ཤིང་འབྲས་འཐོག་གླ་ཡང་མི་འདང་། སེའུ་ནག་དང་སེའུ་དམར་རྣམས་ཡོངས་སུ་
སྨིན་ནས་མངར་མོར་གྱུར། དེ་ནས་བྱེའུ་ཚོས་སེའུ་རྡོག་ཚོའི་ཕྱེད་ཀ་རེ་ཟོས་འགྲོ་ལ།
དེ་རྗེས་སྦྲང་སེར་ཚོ་འཕུར་ཡོང་ནས་བྱེའུ་ཚོས་གཏོད་པའི་ཨི་ཁུང་ནང་དུ་འཛུལ་འགྲོ།
སེའུ་རྡོག་གི་འབྲས་སྙིང་ས་ལ་ཐོར་ནས། སྟེང་དུ་འབྱར་བའི་སྐྱི་ལྤགས་དང་ལྷན་དུ་སྐམ་
ནས་ནག་པོར་འགྱུར་འགྲོ།
པ་ལམ་རྣམས་སྙི་མོ་དང་མངར་མོར་གྱུར། ཨོ་དཀོན་མཆོག་མཁྱེན། ང་ཚོས་འདི་དག་
འཐོག་མི་ཐུབ་ལ། སྐམ་ནས་དུད་བདུག་ཀྱང་བྱེད་མི་ཐུབ། ལས་གླ་ག་ཚོད་དམའ་རུང་ང་
ཚོར་གླ་ཆ་སྤྲོད་རྒྱུ་མི་འདུག པ་ལམ་རྒྱ་སྨུག་གིས་ས་གཞི་གདན་ལྟར་བཀབ། ཐོག་མར་
ཤུན་ལྤགས་སྟེང་དུ་གཉེར་མ་ཅུང་ཙམ་དོད་བྱུང་ལ། དེ་ནས་སྦྲང་འབུ་རྣམས་ཁྱུ་དང་ཁྱུ་
བྱས་ནས་འཕུར་ཡོང་ནས། ཤིང་འབྲས་ཀྱི་ཟས་སུ་རོལ་བས། ལུང་གཤོངས་ཧྲིལ་པོར་
ཤིང་འབྲས་རུལ་བའི་མངར་དྲི་ཁྱབ། ཤིང་ཏོག་གི་ནང་སྙིང་ནག་པོར་གྱུར་ནས། འབྲས་
བཟང་གི་སྟོན་ཐོག་རྣམས་དེ་ལྟར་ས་ངོས་སུ་འཁུམ་བཞིན་ཡོད།
དེ་ནས་ཆང་བ་ལི་རྣམས་སེར་པོ་དང་སྙི་མོར་གྱུར། ཏུན་གཅིག་ལ་སྒོར་མོ་ལྔ་རེད། རྒྱ་
མ་ལྔ་བཅུ་ང་ལྔ་ཅན་གྱི་སྒམ་བཞི་བཅུ་ལ་སྒོར་མོ་ལྔ་རེད། ཐོག་མར་ཤིང་འབྲས་སྡོང་པོ་
རྣམས་འབྲེག་བཅོས་བྱེད་དགོས་ལ། དེ་ནས་འབུ་འགོག་སྨན་ཆུ་སྟོར་དགོས་ཤིང་། དེ་རྗེས་
ཤིང་འབྲས་ར་བར་ལྟ་སྐྱོང་བྱེད་དགོས། དེ་ནས་ཤིང་ཏོག་རྣམས་རེ་རེ་བཞིན་བཏོགས་ནས་
སྒམ་ནང་དུ་འཇུག་དགོས་ལ། མཇུག་མཐར་རླངས་འཁོར་སྟེང་དུ་བརྩིགས་ནས་ཤིང་
འབྲས་ཀྲིན་འཇུག་ལས་སྣོན་བཟོ་གྲྭ་རུ་སྐྱེལ་དགོས། འོན་ཀྱང་། ཤིང་ཏོག་སྒམ་བཞི་བཅུ་
ཐམ་པར་སྒོར་མོ་ལྔ་མ་གཏོགས་མི་སྤྲོད་པས། ང་ཚོར་ཡོང་སྒོ་ལས་འགྲོ་སོང་ཆེ། དེ་ནས་
སྦྲང་སེར་རྣམས་ཤིང་ཏོག་གི་ནང་སྙིང་དུ་འཛུལ་ནས་འགྲོ་ཞིང་། ལུང་གཤོངས་ཧྲིལ་པོ་
སྐྱུར་དྲི་དང་རུལ་དྲིས་ཁྱབ།
དེ་ནས་ད་དུང་རྒུན་འབྲུམ་ཡོད་པ་རེད། ང་ཚོས་རྒུན་ཆང་སྤུས་ལེགས་བཟོ་མི་
རུང་། མི་ཚོས་རྒུན་ཆང་སྤུས་ལེགས་ཅན་ཉོ་ཐུབ་ཀྱི་མེད། རྒུན་འབྲུམ་ཚང་མ་མར་
འཐོགས་ཤིག རྒུན་འབྲུམ་སྤུས་ལེགས་དང་རྒུན་འབྲུམ་རུལ་བ། འབུ་ཡིས་ཟོས་པའི་
རྒུན་འབྲུམ་སོགས་ཚང་མ་མར་བཏོགས་ནས། གཞུང་རྟ་དང་ས་རྡུལ་འདྲེས་པའི་རྒུན་
འབྲུམ་བཟང་ངན་ཐམས་ཅད་ལྷན་དུ་བསྡུས་ནས་མཉམ་དུ་ཚིར་ཅིག
འོན་ཀྱང་། ཟོམ་ཆེན་ནང་དུ་སྔོ་བམ་དང་གྲོག་སྐྱུར་ཆགས་འདུག
དེས་ན་ནང་དུ་མུ་ཟི་དང་ཏན་ཉིང་སྐྱུར་ཚྭ་སྲེས་ཤིག
སྐྱུར་ཕབ་པའི་དྲི་མ་ནི་སྣ་ལ་ཞིམ་པའི་རྒུན་ཆང་གི་དྲི་ཞིམ་མ་ཡིན་པར། རུལ་དྲི་དང་
རྫས་འགྱུར་གྱི་དྲི་མ་རེད།
ཨོ་རེད། གང་ལྟར་འདིའི་ནང་དུ་ཨ་རག་འདྲེས་ཡོད་པས། མི་རྣམས་བཟི་རུ་འཇུག་
ཐུབ།
ཞིང་པ་ཆུང་ཆུང་ཁག་གིས། བུ་ལོན་རྣམས་ཁོ་ཚོའི་ཐོག་ཏུ་རྦ་རླབས་བཞིན་དུ་འཕྱུར་
ནས་ཡོང་བ་མཐོང་། ཁོ་ཚོས་འབྲས་སྡོང་ལ་སྨན་ཆུ་སྟོར་ཡོད་ནའང་། ཤིང་ཏོག་བཙོང་རྒྱུ་
མ་བྱུང་ལ། འབྲས་སྡོང་འབྲེག་བཅོས་དང་མཐུད་སྦྱོར་བྱས་ནའང་། ཁོ་ཚོས་ཤིང་ཏོག་
འཐོག་རྒྱུ་མ་བྱུང་། ཤེས་ཡོན་ཅན་གྱི་མི་སྣ་འདི་ཚོས་ལས་ཀ་ལས་ཤིང་མནོ་བསམ་བཏང་
ཡོད་མོད། ཤིང་ཏོག་རྣམས་ས་ངོས་སུ་རུལ་ནས་འགྲོ་ཡི་འདུག་ལ། རྒུན་ཆང་ཟོམ་ཆེན་
ནང་གི་རུལ་བཞིན་པའི་ཆང་ཉོག་ལས་དྲི་ངན་སྣ་ལ་གཟན་པ་ཐུལ། རྒུན་ཆང་གི་བྲོ་བར་
གཅིག་ལྟོས་དང་། ཨུན། མི་འདུག རྒུན་འབྲུམ་གྱི་བྲོ་བ་གཏན་ནས་མི་འདུག མུ་ཟི་དང་
ཏན་ཉིང་སྐྱུར་ཚྭ། ཨ་རག་བཅས་ཀྱི་བྲོ་བ་ཁོ་ན་རེད།
བུ་ལོན་གྱིས་བདག་པོའི་སྐེ་བསྒགས་ནས་ཡོང་གི་ཡོད་པས། ཤིང་འབྲས་ཞིང་ར་ཆུང་
ཆུང་འདི་ལོ་རྗེས་མར་ས་གཞིས་ཚོང་གཉེར་ཁང་ཆེན་པོ་ཞིག་གི་ཆ་ཤས་ཡིན་རྒྱུ་རེད།
རྒུན་འབྲུམ་ར་བ་འདི་དངུལ་ཁང་ལ་དབང་རྒྱུ་རེད། དེ་ལྟར། ཞིང་བདག་ཆེན་པོ་
ཁག་ཁོ་ན་གསོན་ཐུབ་སྟེ། རྒྱུ་མཚན་ནི།ཤིང་འབྲས་ཀྲིན་འཇུག་ལས་སྣོན་བཟོ་གྲྭའང་ཁོ་
ཚོར་དབང་བས་སོ།། ཆང་བ་ལི་བཞིའི་ཤུན་ལྤགས་བཤུས་ནས་དུམ་བུ་གཉིས་སུ་བཏང་
ཞིང་། དེ་ནས་བཙོས་རྗེས་ལྕགས་ཀྲིན་ཏུ་བཅུག་ན། དེ་ལའང་སྒོར་གཅིག་དང་ཕྱེད་རེད།
དེ་བཞིན། ཀྲིན་འཇུག་བྱས་པའི་ཆང་བ་ལི་རུལ་རྒྱུ་མེད་ལ། ལོ་ངོ་མང་པོར་བཞག་ཀྱང་
གནད་དོན་མེད།
ཤིང་ཏོག་རུལ་བའི་དྲི་མ་མངའ་སྡེ་ཧྲིལ་པོར་ཁྱབ་ཅིང་། ཞིམ་མངར་གྱི་དྲི་བསུང་དེ་
ནི་དེང་སང་ཡུལ་འདིའི་སྡུག་བསྔལ་ཆེན་པོ་ཞིག་ཏུ་གྱུར་ཡོད། འབྲས་ཤིང་ལ་ཤིང་ཚབ་
འཕེན་ཐུབ་ཅིང་། ས་བོན་ལ་སྐྱེ་སྟོབས་བསྐྱེད་ནས་ཆེན་པོར་སྒྱུར་ཐུབ་པའི་མི་འདི་ཚོས།
རང་ཉིད་ཀྱི་ཐོན་རྫས་ཁག་བཀྲེས་ལྟོགས་མྱོང་བཞིན་པའི་མི་རྣམས་ཀྱི་གྲོད་ཁོག་ཏུ་འགྲོ་
བའི་ལམ་བུ་ཞིག་འཚོལ་ཐུབ་ཀྱི་མེད། འཛམ་གླིང་སྟེང་དུ་ཤིང་འབྲས་ཀྱི་རིགས་གསར་
པ་གསར་གཏོད་བྱེད་ཐུབ་པའི་མི་འདི་ཚོས། རང་ཉིད་ཀྱི་གྲུབ་འབྲས་འདི་དག་མི་གཞན་
པར་ཉམས་སུ་མྱོང་དུ་འཇུག་པའི་མ་ལག་ཅིག་གསར་གཏོད་བྱེད་ཐུབ་ཀྱི་མེད། དེ་ལྟར།
ཕམ་ཁ་ནི་སྡུག་བསྔལ་གྱི་སྤྲིན་ནག་དང་འདྲ་བར་མངའ་སྡེ་འདིའི་མཁའ་དབྱིངས་སུ་
འཐིབས་ནས་ཡོང་གི་ཡོད།
ཁྲོམ་རའི་རིན་གོང་མཐོ་རུ་འདེགས་ཆེད། རྒུན་ཤིང་དང་ཤིང་འབྲས་སྡོང་པོའི་
རྩད་པའི་སྐྱེ་འཕེལ་ནུས་པ་རྩ་གཏོར་བྱེད་ཀྱི་ཡོད་ཅིང་། འདི་ནི་ཆེས་སེམས་པ་སྡུག་
བྱེད་དང་། ཆེས་སྙིང་རྩ་ན་བྱེད་དེ་ཡིན། ཚ་ལུ་མ་རླངས་འཁོར་གང་རེ་གང་རེ་བྱས་ཏེ་
གད་སྙིགས་སུ་གཡུག་གི་ཡོད་ལ། མང་ཚོགས་རྣམས་ལེ་དབར་མང་པོའི་ས་ནས་གད་
སྙིགས་འདི་དག་སྒྲུག་ཏུ་ཡོང་གི་ཡོད། འོན་ཀྱང་། ཁོ་ཚོར་དེ་ལྟར་སྒྲུག་ཏུ་འཇུག་ག་ལ་
རུང་། གལ་སྲིད་ཁོ་ཚོར་འདི་ལྟར་ཡོང་ནས་སྒྲུག་ཏུ་བཅུག་ན། དེ་ནས་ཚ་ལུ་མ་བཅུ་གྲངས་
ལ་སྒོར་ཟུར་གཉིས་བྱིན་ནས་ཉོ་མཁན་སུ་ཞིག་ཡོད་རྒྱུ་རེད་དམ། དེ་བས། ལག་ཏུ་འགྱིག་
སྦུག་ཐོགས་པའི་སྐྱེས་པ་ཚོས་ཚ་ལུ་མའི་སྟེང་དུ་རྡོ་སྣུམ་སྟོར་གྱི་ཡོད། ཁོ་ཚོ་ནག་ཉེས་
འདིའི་ཐད་ལ་ཁོང་ཁྲོ་ཟ་ཞིང་། ཤིང་ཏོག་འདི་དག་ལེན་དུ་ཡོང་མཁན་ཚོའི་ཐོག་ཏུའང་
ཁོང་ཁྲོ་ཟ་བཞིན་ཡོད། ཤིང་ཏོག་འདི་དག་མཁོ་བའི་མི་དམངས་ས་ཡ་གཅིག་གིས་བཀྲེས་
ལྟོགས་མྱོང་གི་ཡོད་ལ། གསེར་གྱི་རི་བོ་ལྟ་བུར་སྤུངས་པའི་ཚ་ལུ་མའི་ཕུང་གསོག་གི་སྟེང་
དུ་རྡོ་སྣུམ་སྟོར་གྱི་ཡོད།
དེ་ལྟར། ཤིང་ཏོག་རུལ་བའི་དྲི་མས་ཡུལ་ལུང་ཧྲིལ་པོ་གང་།
འཚིག་ཇའི་སྲན་མ་རྣམས་གྲུ་གཟིངས་ཀྱི་འབུད་ཤིང་དུ་བུས་ཤིང་། མ་རྨོས་ལོ་ཏོག་
རྣམས་འབུད་ཤིང་བྱས་ནས་ཁང་པ་དྲོ་བྱེད་བྱེད་ཀྱི་ཡོད། རེད། མ་རྨོས་ལོ་ཏོག་གི་མེ་ཕུང་
ལ་དྲོད་ཡོད་པ་བདེན་པ་རེད། ཞོག་ཁོག་རྣམས་གཙང་པོའི་ནང་དུ་བླུགས་རྗེས། བཀྲེས་
ལྟོགས་མྱོང་བཞིན་པའི་མི་ཚོར་དེ་ཡར་སྒྲུག་ཏུ་མི་འཇུག་ཆེད། སྲུང་དམག་ལ་གཙང་
འགྲམ་གཡས་གཡོན་ཚང་མ་སྲུང་དུ་བཅུག་ཡོད། ཕག་པ་རྣམས་སྡེབ་གསོད་བྱས་ནས།
ཕག་རོ་རྣམས་ས་འོག་ཏུ་བཅུག་སྟེ་རུལ་དུ་འཇུག་གི་ཡོད།
གནས་འདི་རུ་སྐྱོན་བརྗོད་ཀྱི་ཡུལ་ལས་འདས་པའི་ནག་ཉེས་ཤིག་གསོག་གི་ཡོད་
ལ། ཡུལ་འདི་ན་མིག་ཆུས་ཚབ་མཚོན་བྱེད་མི་ཐུབ་པའི་སྡུག་བསྔལ་ཞིག་མྱོང་གི་ཡོད་
ཅིང༌། ས་འདི་ན་ང་ཚོའི་རྒྱལ་ཁ་ཡོད་ཚད་རྨང་ནས་བརླག་བྱེད་ཀྱི་ཕམ་ཁ་ཞིག་ཡོང་
བཞིན་ཡོད། ས་བཅུད་འཛོམས་པའི་ཞིང་ར་དང་། བསྟར་བ་དྲང་བའི་འབྲས་སྡོང་། སྲ་ཞིང་
བརྟན་པའི་གཞུང་རྟ། གཡུར་དུ་ཟ་བའི་ཤིང་འབྲས། ཚང་མ་འདི་ལྟར་རླག་བཞིན་ཡོད།
སྐྱི་པགས་རྩུབ་འགྱུར་ནད་ཀྱིས་འཆི་བཞིན་པའི་བྱིས་པ་ཚོ་ངེས་པར་དུ་འཆི་རུ་འཇུག་
དགོས་ཏེ། རྒྱུ་མཚན་ནི། ཚ་ལུ་མ་གཅིག་གི་སྟེང་ནས་ཁེ་སྤོགས་ཅི་ཡང་ལེན་མི་ཐུབ་པའི་
རྐྱེན་གྱིས་སོ།། འདས་རྐྱེན་ཞིབ་དཔྱོད་པས་ཟིན་ཐོའི་སྟེང་དུ་“འཚོ་བཅུད་ཀྱིས་མ་འདང་
བར་ཤི་ཞེས་འབྲི་དགོས་ཏེ། རྒྱུ་མཚན་ནི་ཤིང་ཏོག་རྣམས་རུལ་དུ་འཇུག་དགོས་པས་སོ།།
བཙན་གྱིས་རུལ་དུ་འཇུག་དགོས་པས་སོ།།
མི་རྣམས་ཀྱིས་ཉ་རྒྱ་བཟུང་ནས་གཙང་པོའི་ནང་དུ་བླུགས་པའི་ཞོག་ཁོག་སྒྲུག་ཏུ་ཡོང་
མོད། འོན་ཀྱང་། སྲུང་དམག་གིས་ཁོ་ཚོའི་མདུན་ནས་བཀག་ཡོད། མི་རྣམས་ཀྱིས་རླངས་
འཁོར་རྙིང་གོག་ཁག་བསྐོར་ནས་གད་སྙིགས་སུ་གཡུགས་པའི་ཚ་ལུ་མ་སྒྲུག་ཏུ་ཡོང་
མོད། འོན་ཀྱང་། ཚ་ལུ་མའི་སྟེང་དུ་རྡོ་སྣུམ་སྟོར་ཡོད། ཁོ་ཚོ་དེ་གར་ལངས་ནས། མིག་ཟུང་
གིས་ཆུ་ངོས་སུ་གཡེང་བཞིན་པའི་ཞོག་ཁོག་རྣམས་ལ་ལྟད་མོར་བལྟས་ཤིང་། རྣ་བས་ཕག་
པ་རྣམས་ཡུར་བ་ཞིག་གི་ནང་དུ་སྡེབ་གསོད་བྱེད་པའི་ཙི་སྒྲ་ལ་ཉན། ཕག་པ་རྣམས་སྡེབ་
གསོད་བྱས་རྗེས་རོ་སྟེང་དུ་རྡོ་ཐལ་གསོན་པོ་བཏབ། ཁོ་ཚོས་རི་བོ་ལྟར་སྤུངས་པའི་ཚ་ལུ་
མའི་ཕུང་གསོག་དེ་མར་ནུར་ནས་རུལ་མྱག་ཏུ་འགྱུར་བར་བལྟས། དེ་བས། མང་ཚོགས་
ཀྱི་མིག་ཟུང་གིས་ཆེས་མཐའ་མའི་ཕམ་ཁ་དེ་མཐོང་ཞིང་། བཀྲེས་ལྟོགས་མྱོང་བཞིན་པའི་
མི་རྣམས་ཀྱི་མིག་ནང་དུ་ཞེ་སྡང་དྲག་པོ་ཆེ་ཇེ་ནས་ཇེ་ཆེ་རེད། མི་དམངས་ཀྱི་སྙིང་ཁམས་
སུ། ཞེ་སྡང་གི་རྒུན་འབྲུམ་ཇེ་ཆེ་ནས་ཆེ་ཇེ་དང་། ཇེ་ལྕི་ནས་ཇེ་ལྕིར་སོང་ནས། ལྗིད་ཏིག་
ཏིག་གི་རྒུན་འབྲུམ་གྱི་སྟོན་ཐོག་ཅིག་སྨིན་ནས་ཡོང་བཞིན་གདའ།

ལེའུ་ཉེར་དྲུག་པ།

ནར་མོར་འཐེན་པའི་སྤྲིན་པ་རིང་པོ་ཞིག་ནུབ་ཁའི་ཉི་མའི་གདོང་དུ་བཀབ་ནས། སྤྲིན་
ཕུང་ཚོའི་མཐའ་རུ་དམར་སེར་འོད་མདངས་ཀྱི་མུ་ཁྱུད་བཀྲ་བའི་དགོང་དྲོ་ཞིག་ལ། ཝེ་
ཌི་ཕ་ཆིའི་གཞིས་སྒར་ནང་དུ། ཇོ་ཌི་ཚང་གིས་དགོང་ཟས་ཟོས་རྗེས་ཁ་བརྡ་ལ་གཡེང་
ནས་ཡོད། ཨ་མ་ཐེ་ཚོམ་ངང་ཡུད་ཙམ་བསྡད་རྗེས། ཟས་སྣོད་ཁག་འཁྲུད་མགོ་བརྩམས།
དེ་ནས་ཁོ་མོས་“ང་ཚོས་ཅི་ཞིག་བྱེད་རུང་བྱེད་རན་འདུག"ཅེས་བཤད་ཅིང་། དེ་ནས་
ཁོ་མོས་ཝིན་ཧྥིལད་ལ་མཛུབ་སྟོན་བྱས་ནས་ཁོ་ལ་ལྟོས་དང་།” ཞེས་བཤད། ཁོ་ཚོ་ཚང་
མས་བུ་འདི་ལ་བལྟས་ནས་ཡོད་པའི་སྐབས་སུ། ཁོ་མོས་ཁོ་གཉིད་ཁུག་ཡོད་དུས་ཀྱང་
འཕག་འཚག་དང་དགྱེ་གུག་བྱེད་ཀྱི་འདུག ཁོའི་ཤ་མདོག་ལ་གཅིག་ལྟོས་དང་།” ཞེས་
བཤད་པ་ན། བཟའ་མི་ཚང་མས་ངོ་གནོང་བའི་དབང་གིས་མིག་ཟུང་ཡང་བསྐྱར་ཐང་
ལ་ཕྱིར་ཅེར། དེ་ནས་ཨ་མས་"ཕྱེ་རྡུར་སྐྱ་བརྔོས་ཁོ་ན་ཟོས་ནས་བསྡད་པ་རེད། ང་ཚོ་འདི་
གར་འབྱོར་ནས་ཟླ་བ་གཅིག་འགྲོ་ཡི་འདུག་མོད། ཋོམ་ལ་ཉིན་ལྔའི་ལས་ཀ་ཞིག་རྙེད་པ་མ་
གཏོགས། གཞན་པ་ཚང་མས་ཉིན་རྒྱུན་དུ་ལས་ཀ་བཙལ་ཡང་། ལག་ཏུ་རྙེད་རྒྱུ་ཅི་ཡང་མི་
འདུག ད་ལྟ་དེའི་སྐོར་ལ་གླེང་མོལ་བྱེད་པར་ཡང་སྐྲག་འདུག སྒོར་མོ་ནི་རྫོགས་ཚར། འོན་
ཀྱང་། ཁྱོད་ཚོ་ཚང་མས་དེའི་སྐོར་ལ་གྲོས་བསྡུར་ཙམ་ཡང་བྱེད་མི་ཕོད། ཉི་མ་རྟག་པར་ཟ་
མ་རེ་ཟོས་རྗེས་རང་རང་སར་ཐོར་འགྲོ། གནད་དོན་གྱི་ཐད་ལ་གླེང་མོལ་ཙམ་ཡང་བྱེད་མི་
ཕོད། འོན་ཀྱང་། ད་ལྟ་གྲོས་བསྡུར་མི་བྱེད་ཐབས་མེད་རེད། མགྱོགས་པོར་རོ་སི་ཤ་རོན་
གྱི་ཕྲུ་གུ་ཡང་བཙའ་རན། འོན་ཀྱང་། ཁོ་མོའི་ཁ་མདོག་ལ་གཅིག་ལྟོས་དང་། ཚང་མས་
ངེས་པར་དུ་ཁ་གྲག་ནས་གྲོས་བྱེད་དགོས། དེ་རིང་། འདི་བྱེད་དེ་བྱེད་ཀྱི་གྲོས་ཐག་ཅིག་
མ་ཆོད་བར་དུ་སུ་ཡང་ཁ་འབྲལ་མི་དགོས། བཟའ་སྣུམ་ད་ལྟ་ཉིན་གཅིག་ལ་འདང་བ་
མ་གཏོགས་མེད་ཅིང་། གྲོ་ཕྱེ་ཡང་ཉིན་གཉིས་ཀྱི་བཟའ་ཐུན་མ་གཏོགས་མེད། ཞོག་ཁོག་
ཀྱང་བཅུ་གྲངས་ཤིག་མ་གཏོགས་ལྷག་མེད། ཚང་མ་འདི་གར་བསྡད་ནས། གྲོས་ཁ་གོར་
མོ་རྔ་བ་འདྲ་བ་ཞིག་བྱོས།” ཞེས་བཤད།
ཚང་མས་ཐང་ལ་བལྟས་ནས་བསྡད། ཨ་ཕས་ལྟེབས་གྲིས་རང་ཉིད་ཀྱི་སེན་མོ་མཐུག་
པོ་ཁག་ལ་གཙང་སྦྲ་བྱེད་ཅིང་། ཨ་ཁུ་ཇོན་གྱིས་རང་ཉིད་སྟེང་དུ་བསྡད་ཡོད་སའི་ཤིང་སྒམ་
ངོས་ནས་ཤིང་ཐུར་རེ་བཀོག ཥོམ་གྱིས་རང་ཉིད་ཀྱི་མ་མཆུའི་ཁ་ཤ་སེན་བར་དུ་བཙིར་ནས།
སོ་ངོས་ནས་ཕར་འཐེན།
ཁོས་ཁ་ཤ་སེན་བར་ནས་ལྷོད་རྗེས། སྐད་དམའ་མོས་“ང་ཚོས་ཀྱང་ཉིན་རྒྱུན་ལས་
ཀ་འཚོལ་བཞིན་ཡོད་ཡ། ཨ་མ། ང་ཚོར་རླངས་སྣུམ་ལྡུག་རྒྱུ་མེད་པའི་རྐྱེན་གྱིས། ཉིན་
རྒྱུན་རྐང་ཐང་ལ་སོང་ནས་ལས་ཀ་འཚོལ་བཞིན་ཡོད། སྒོ་ཆེན་རེ་རེ་དང་། ཁང་པ་རེ་
རེ་མཐོང་དུས། ང་ཚོ་ལ་སྤྲོད་རྒྱུའི་ལས་ཀ་ཅི་ཡང་མེད་པ་སེམས་ངོས་སུ་ཧ་ཅང་གསལ་
ཡང་། ནང་དུ་སོང་ནས་ཐེངས་རེ་དྲིས་པ་ཡིན། འདི་ནི་དངོས་གནས་བཟོད་དཀའ་བ་ཞིག་
ཡིན། རྙེད་རྒྱུ་མེད་པ་ཤེས་བཞིན་དུ། ད་དུང་ཨུ་ཚུགས་ཀྱིས་འཚོལ་ཐབས་བྱེད་པ་འདི་
དངོས་གནས་སེམས་པ་སྐྱོ་བའི་དོན་དངོས་ཤིག་རེད།" ཅེས་བཤད།
ཨ་མས་དྲག་ཤུལ་དང་བཅས་ཁྱོད་ཚོར་སེམས་ཤུགས་ཆག་ནས་འདུག་པའི་ཐོབ་ཐང་
ཡོད་པ་མ་རེད། དེང་སང་ཁྱིམ་ཚང་འདི་དཀའ་ཁག་ལ་འཕྲད་ཡོད་དུས། ཁྱོད་ཚོར་དེ་ལྟར་
བྱེད་པའི་ཐོབ་ཐང་མེད།" ཅེས་བཤད།
ཨ་ཕས་རང་ཉིད་ཀྱི་འབྲད་བརྡར་བཏང་བའི་སེན་མོ་ལ་ལྟ་བཞིན་ང་ཚོ་ངེས་པར་དུ་
འགྲོ་དགོས། ང་ཚོ་འདི་ནས་ཁ་འབྲལ་མི་འདོད་པ་བདེན་པ་རེད། འདི་འདུག་ཡུལ་ཡག་
པོ་རེད་ལ། འདི་གའི་ཡུལ་མི་ཚོ་ཡང་ཧ་ཅང་བྱམས་པོ་རེད། ང་ཚོ་ཧོ་ཧྥེར་གྲོང་ཚོ་ཞིག་
ཏུ་ཡང་བསྐྱར་འདུག་དགོས་འཁེལ་རྒྱུ་རེད་བསམ་ནས་ཞེད་པ་རེད།" ཅེས་བཤད།
“ཡ། ང་ཚོ་འགྲོ་དགོས་ན་འགྲོ་རྒྱུ་མ་གཏོགས་མེད། གནད་དོན་ཨང་དང་པོ་ནི། ཁ་ལ་
ཟ་མ་བཟའ་རྒྱུ་དགོས་པ་དེ་རེད།”
ཨལ་སྐད་ཆའི་བར་དུ་མཆོངས། "དོས་འཁོར་ནང་དུ་རླངས་སྣུམ་སྣུམ་ཟོམ་གང་
བཞག་ཡོད། ངས་དེ་སུ་ལའང་ཤེས་སུ་བཅུག་མེད
ཋོམ་གྱི་གདོང་ལ་འཛུམ་ཞིང་ལངས། ཆགས་རྒན་གླང་གོག་འདྲ་པོ་འདི། རྣམ་རིག་
གྲུང་པོ་རེད་འདུག་ཨ།”
ཨ་མས་་ད་ལྟ་ཁྱོད་ཚོས་ཐབས་ཤེས་འཚོལ། ངས་འདི་ལྟར་མུ་མཐུད་དུ་རང་ཉིད་ཀྱི་
ཁྱིམ་མི་ཚོས་མུ་གེ་མྱོང་བར་ལྟད་མོར་བལྟས་ནས་འདུག་རྒྱུ་མིན། ཉིན་གཅིག་གི་བཟའ་
སྣུམ་ཡོད། ང་ཚོར་དེ་མ་གཏོགས་ལྷག་མེད། རོ་སི་ཤ་རོན་ལ་ཕྲུ་གུ་མགྱོགས་པོར་བཙའ་
རྒྱུ་ཡིན་པས། ཁོ་མོའི་ལུས་ལ་འཚོ་བཅུད་ཀྱིས་འདང་དགོས། ཁྱོད་ཚོས་བསམ་བློ་ཐོང་།
ཞེས་བཤད།
ཨ་ཕས་"སྒར་འདིར་ཆུ་དྲོན་པོ་དང་ཆབ་ཁང་འདུག་ཨ། ཞེས་བཤད།
། ང་ཚོས་ཆབ་ཁང་ནི་བཟའ་མི་ཐུབ།
ཁོམ་གྱིས་དེ་རིང་མི་ཞིག་སླེབས་བྱུང་ལ། ཁོས་མ་རེ་སི་གྲོང་ཚོ་རུ་ལས་ཀ་ལས་སུ་འགྲོ་
མཁན་འཚོལ་བཞིན་འདུག་ཅིང་། ཤིང་ཏོག་འཐོག་རྒྱུའི་ལས་ཀ་རེད་ཟེར།” ཞེས་བཤད།
ཨ་མས་“ཡ། འོ་ན་ང་ཚོ་ཅིའི་ཕྱིར་མ་རེ་སི་གྲོང་ཚོ་ལ་མི་འགྲོའམ།" ཞེས་དྲིས།
ཋོམ་གྱིས་“ངས་ཀྱང་མི་ཤེས། འོན་ཀྱང་། ཅུང་བདེན་པ་ཨེ་ཡིན་འདོད་པ་ཞིག་རེད། ཁོ་
རང་ལ་ཅུང་བློ་འཚབ་སྐྱེས་འདུག་ལ། དེ་གར་གླ་ཆ་ག་ཚོད་སྤྲོད་པའང་གསལ་པོ་མི་བཤད།
ཁོས་གསལ་པོ་མི་ཤེས་ཟེར།” ཞེས་བཤད།
ཨ་མས་“ང་ཚོ་མ་རེ་སི་གྲོང་ཚོ་ལ་འགྲོ་རྒྱུ་ཡིན། གླ་ཆ་ག་ཚོད་ཡིན་མིན་ཐད་ངས་ཁ་
ཡ་བྱེད་རྒྱུ་མིན། ང་ཚོ་འགྲོ་རྒྱུ་ཐག་གིས་བཅད་པ་ཡིན། ཞེས་བཤད།
ཥོམ་གྱིས་"དེ་ལམ་ཐག་ཧ་ཅང་རིང་། ང་ཚོར་ཐག་རིང་དེ་འདྲ་ལ་འགྲོ་བའི་རླངས་
སྣུམ་ཉོ་བྱེད་མེད་པས། ང་ཚོ་དེ་གར་འབྱོར་ཐུབ་རྒྱུ་མ་རེད། ཨ་མ། ཁྱོད་ཀྱིས་ང་ཚོས་ཐབས་
ཤེས་འཐེན་དགོས་ཟེར། ཉིན་འདི་དག་ལ་ཐབས་ཤེས་ཁོ་ནར་བསམ་བློ་བཏང་ནས་བསྡད་
པ་ཡིན་ཡ།” ཞེས་བཤད།
ཨ་ཁུ་ཇོན་གྱིས་མི་ཞིག་གིས་ཟེར་ན། བྱང་ཕྱོགས་སུ་ཋ་ལར་ཟེར་བའི་ས་ཆ་ཞིག་དང་
ཐག་ཉེ་ས་རུ་སྲིང་བལ་བརྔ་སྡུད་ཀྱི་དུས་ལ་སླེབས་ཀྱི་འདུག་ཟེར། འདི་དང་ཐག་དེ་འདྲ་
རིང་རྒྱུ་མེད་ཟེར།” ཞེས་བཤད།
“གང་ལྟར་ང་ཚོ་གང་ལ་འགྲོ་ན་འགྲོ་དགོས་ཤིང་། མགྱོགས་པོར་འགྲོ་དགོས། གནས་
འདི་ག་ཚོད་སྐྱིད་རུང་། འདི་ལྟར་འཆི་སྒུག་བྱས་ནས་འདུག་རྒྱུ་མིན་པ་ཐག་ཆོད་ཡིན།
ཨ་མས་ལག་ཏུ་ཆུ་ཟེའུ་འཁྱེར་ནས། གཙང་སྦྲ་ཁང་གི་ཕྱོགས་སུ་ཆུ་དྲོན་པོ་ལེན་དུ་སོང་།
ཁཱོམ་གྱིས་"ཨ་མ་ཇེ་བཙན་ནས་ཇེ་བཙན་རེད། ཁོ་མོ་དེང་སང་ཁོང་ཁྲོ་ཇེ་ཚ་ནས་ཇེ་
ཚར་འགྱུར་བཞིན་འདུག ཁ་གྲག་དུས་ནས་བཟུང་ཁོང་ཁྲོ་བརྡོལ་ཡོང་གི་འདུག་ཅེས་
བཤད།
ཨ་ཕའི་བློ་ཁ་ཅུང་བདེ་ལ་བབས་ནས་”ཡ། ད་ལྟ་ཁོ་མོས་ཚང་མའི་མདུན་ནས་གནས་
ཚུལ་འདི་ཁ་ཕྱེས་པ་རེད། ང་རང་གིས་དགོང་མོར་ཀླད་པར་མེ་འབར་པའི་བར་དུ་འདང་
བརྒྱབ་པ་ཡིན། ད་ལྟ་གང་ལྟར། ང་ཚོས་བློ་ཁ་ཡངས་པོས་གྲོས་བསྡུར་བྱེད་ཆོག” ཅེས་
བཤད།
ཨ་མས་རླངས་པ་ཐོལ་ཐོལ་གྱི་ཆུ་དྲོན་པོ་ཆུ་ཟེའུ་གང་འཁྱེར་ནས་ཚུར་སླེབས་ཤིང་། དེ་
ནས་ཁོ་མོས་"ཡ། བསམ་བློ་བཏང་ནས་ཐབས་ཤེས་རེ་རྙེད་སོང་ངམ།” ཞེས་དྲིས།
ཋོམ་གྱིས་གྲོས་བསྡུར་བྱེད་བཞིན་པའི་སྒང་ཡིན། ད་ལྟ་ང་ཚོ་བྱང་ཕྱོགས་སུ་སྲིང་བལ་
ཡོད་ས་དེར་སོང་ན་ག་འདྲ་རེད། ས་འདི་ནས་ང་ཚོས་མ་བཙལ་ས་ཞིག་དང་མ་ཉུལ་ས་
ཞིག་མེད། འདི་གར་ཅི་ཡང་མེད་པ་ང་ཚོ་ཚང་མར་གསལ། དེ་བས། ང་ཚོས་སྡུད་གསོག་
བརྒྱབ་ནས་བྱང་ཕྱོགས་སུ་སོང་ན་ག་འདྲ་རེད།དེ་གར་སྲིང་བལ་བརྔ་སྡུད་ལ་རན་སྐབས་
ང་ཚོར་དེ་གར་འབྱོར་ཡོད་རྒྱུ་རེད། ངས་དངོས་གནས་ལག་པས་སྲིང་བལ་ལ་རེག་ན་
འདོད། ཨལ། ཁྱོད་ལ་རླངས་སྣུམ་སྣུམ་ཟོམ་གཅིག་ཡོད་ཟེར་བ་ཡིན་ནམ། ཞེས་བཤད།
"ཕལ་ཆེར་གང་ཡོད། སྟེང་ནས་དབྱིན་ཚུན་གཉིས་ཙམ་མ་གཏོགས་ཟད་མེད།”
"དེས་ང་ཚོ་ས་དེར་སྐྱེལ་ཐུབ་རྒྱུ་རེད།”
ཨ་མས་སྡེར་མ་ཞིག་ཆུ་ཟེའུ་ནང་དུ་བཤལ་རྩིས་བྱས་ནས་"དེ་ནས།” ཞེས་དྲིས།
ཁཱོམ་གྱིས་ཁྱོད་རང་རྒྱལ་སོང་། ངས་བལྟས་ན་ང་ཚོ་འགྲོ་དགོས་རྒྱུ་རེད། ཨ་ཕ། དེ་
འདྲ་ཨེ་རེད།" ཅེས་བཤད།
ཨ་ཕས་"མི་འགྲོ་ཐབས་མེད་ཡིན་པ་འདྲ།" ཞེས་བཤད།
ཨ་མས་ཁོ་ལ་འབུར་ཚུགས་ཀྱིས་བལྟས།"ག་དུས་འགྲོ་རྒྱུ་ཡིན།
“ཨུན། སྒུག་འདུག་དགོས་དོན་མེད། སང་ཉིན་ཞོགས་པ་ལམ་ལ་བུད་ན་ག་འདྲ་འདུག་
" ང་ཚོ་སང་ཉིན་ཞོགས་པར་ངེས་པར་དུ་འགྲོ་དགོས། ང་ཚོར་བཟའ་རྒྱུ་ག་ཚོད་ལྷག་
ཡོད་པ་ཁྱོད་ཚོར་བཤད་ཟིན་པ་ཡིན།”
"ཡ་ཨ་མ། ང་ཡང་འགྲོ་མི་འདོད་པ་རེད་མ་བསམ། ངས་ཀྱང་འདས་པའི་གཟའ་འཁོར་
གཉིས་ཀྱི་རིང་ལ་ཟ་མ་བཟའ་ཐུན་ཡིད་ལ་འབབ་པ་ཞིག་ཟོས་མྱོང་མེད། ཟ་མ་རྒྱགས་ཚད་
ཅིག་ཟོས་ནི་ཟོས་པ་རེད་མོད། ཟོས་པས་ཟོས་གོ་ཅི་ཡང་ཆོད་མེད།
ཨ་མས་ལག་གི་སྡེར་མ་དེ་ཆུ་ཟེའུ་རུ་ཧོབ་ཀྱིས་བསྣུར་རྗེས་ང་ཚོ་སང་ཉིན་ཞོགས་པ་
འགྲོ་རྒྱུ་ཡིན།” ཞེས་བཤད།
ཨ་ཕས་སྣ་རྔུབ་ཅིག་བྱས་རྗེས་"བལྟས་ཡོང་ན་དུས་ནི་འགྱུར་ཟིན་པ་འདྲ།” ཞེས་ཟུར་
ཟའི་ཚུལ་གྱིས་"སྔོན་མ་ཡིན་ན། སྐྱེས་པ་ཚོས་ག་དུས་འགྲོ་ཟེར་ན་དེ་དུས་འགྲོ་རྒྱུ་དེ་རེད།
དེང་སང་ཡིན་ན་ནམ་འགྲོ་ནམ་འདུག་དེ་བུད་མེད་ཚོས་ཐག་གིས་གཅོད་ཀྱི་འདུག་ཨ། ད་
བལྟས་ཡོང་ན། མགྱོགས་པོར་དབྱུག་པ་ཞིག་འཁྱེར་མ་ཡོང་ན་འགྲིག་གི་ཡོད་ས་མ་རེད།”
ཅེས་བཤད།
ཨ་མས་གཙང་མར་བཀྲུས་ནས་ཆུ་ཙར་ཙར་བྱེད་བཞིན་པའི་ཀྲིན་སྡེར་དེ་སྒམ་ཞིག་
གི་ཐོག་ཏུ་བཞག་རྗེས། རང་ཉིད་ཀྱི་ལག་གི་ལས་ཀར་བལྟས་ནས་གདོང་ལ་འཛུམ་ཞིག་
ལངས་ཏེ་ཨ་ཕ། ཁྱོད་ཀྱིས་དབྱུག་པ་གྲ་སྒྲིག་བྱས་ཆོག་ཡ། ཟ་མ་བཟའ་རྒྱུ་དང་སྡེར་མ་
སྒྲིག་རྒྱུ་ཡོད་པའི་སྐབས་སུ། གཅིག་བྱས་ན་ཁྱོད་ཀྱིས་དབྱུག་པ་དེ་བཟུང་ནས། རང་ཉིད་
ཀྱི་གཟི་བརྗིད་ངོམ་ན་ཆོག་གི་རེད། འོན་ཀྱང་། དེང་སང་ཁྱོད་ཀྱིས་རང་ཉིད་ཀྱི་འགན་
ཁུར་འཁུར་གྱི་མེད་པར། བསམ་བློ་མི་གཏོང་ལ་ལས་ཀའང་མི་ལས། གལ་སྲིད་ཁྱོད་ཀྱིས་
ཐབས་ཤེས་བཏོན་ནས་ལས་ཀ་ལས་བཞིན་ཡོད་རྒྱུ་ན། ཁྱོད་ཀྱིས་དབྱུག་པ་བཟུང་ན་ཆོག་
ལ། བུད་མེད་ཚོས་ཀྱང་སྣ་རྔུབ་བྱེད་བཞིན། ཙི་གུ་བཞིན་དུ་གུས་གུས་ཞུམ་ཞུམ་བྱེད་ངེས་
རེད། འོན་ཀྱང་། དེང་སང་ཁྱོད་ཀྱིས་དབྱུག་པ་ཞིག་འཁྱེར་ཡོང་ནས་བུད་མེད་ཚོ་བརྡུང་རྒྱུ་
ཡིན་ཟེར་ན། སྟོང་བསམ་མ་འཆང་། དེ་དུས་ཁྱོད་ཀྱིས་སུ་ཞིག་བརྡུང་རྒྱུ་མ་ཡིན་པར་སུ་
དང་རྡུང་རེས་བྱ་རྒྱུ་དེ་རེད། རྒྱུ་མཚན་ནི། ངས་ཀྱང་སྔ་ས་ནས་དབྱུག་པ་ཞིག་གྲ་སྒྲིག་བྱས་
ནས་ཡོད། ཅེས་བཤད།
ཨ་ཕས་ངོ་གནོང་བའི་སྒོ་ནས་ཁྲེལ་དགོད་ཅིག་བྱས་ནས་“བྱིས་པ་ཚོའི་མདུན་ནས་
ཁྱོད་ཀྱིས་སྐད་ཆ་དེ་འདྲ་བཤད་ན་འཚམས་པོ་ཡོད་པ་མ་རེད།" ཅེས་བཤད།
ཨ་མས་" ཁོ་ཚོར་ཅི་ཞིག་འཚམས་མིན་མ་བཤད་གོང་དུ་། སྔོན་ལ་ཁོ་ཚོའི་གྲོད་ཁོག་
ཏུ་ལྟོ་རེ་ཨེ་འབབ་ལྟོས་དང་དེ་བཟང་།" ཞེས་བཤད།
ཨ་ཕ་ཞེན་པ་ལོག་ནས་ཕར་སོང་ཞིང་། ཨ་ཁུ་ཇོན་ཡང་ཁོའི་རྗེས་སུ་འབྲངས།
ཨ་མའི་ལག་པ་གཉིས་ཀ་ཆུ་ཟེའུ་ནང་དུ་ལས་ཀར་བྲེལ་འདུག་མོད། ཁོ་མོའི་མིག་གིས་
ཁོ་ཚོའི་རྗེས་སུ་ལྟ་བཞིན་སྤོབས་པ་དང་བཅས་ཋོམ་ལ་ཁོ་ལ་ད་ལྟ་གནད་དོན་མི་འདུག
ཁོ་རང་ད་དུང་སེམས་ཕམ་མི་འདུག ཁོ་ད་ལྟ་ཁོང་ཁྲོ་ཟོས་ནས་ང་ཤི་མ་ཤི་ཞིག་རྡུང་ཐུབ་
ན་ཨང་བསམ་གྱི་ཡོད་པ་རེད།" ཅེས་བཤད།
ཋོམ་གད་མོ་བགད། ཁྱོད་ཀྱིས་བསམ་གཟས་ནས་ཁོ་ལ་ཁོང་ཁྲོ་བསླངས་པ་ཡིན་ནམ།
ཨ་མས་ལོས་ཡིན། སྐྱེས་པ་ཞིག་ལ་མཚོན་ན། ཁོས་སེམས་ཁུར་དང་སེམས་ཁུར་ཁོ་
ན་བྱས་ནས་བསྡད་ན།དེས་རིམ་བཞིན་ཁོའི་མཆིན་པ་ཟོས་ནས་ཡོང་ཞིང་། མགྱོགས་པར་
ཉལ་སར་ལྷུང་ནས་སྙིང་ནད་ཀྱིས་འཆི་ཡི་རེད། འོན་ཀྱང་། གལ་སྲིད་ཁྱོད་ཀྱིས་སྐྱེས་པ་
ཞིག་ལ་ཁོང་ཁྲོ་སློང་ཐུབ་པ་ཡིན་ན། དེ་ནས་སྐྱོན་ཡོད་པ་མ་རེད། ཨ་ཕ་ཁོ་རང་ལ་གནད་
དོན་ཅི་ཡང་མི་འདུག འོན་ཀྱང་། ཁོ་རང་ད་ལྟ་ཧ་ཅང་ཁོང་ཁྲོ་ལངས་ཡོད། དེ་ཁོས་
མགྱོགས་པོར་ང་ལ་སྟོན་རྒྱུ་རེད། ཁོ་ལ་སྐྱོན་མེད། ཅེས་བཤད།
ཨལ་ཡར་ལངས་ནས་ང་གུར་སྲང་དུ་འཆམ་འཆམ་ལ་འགྲོ་རྒྱུ་ཡིན།” ཞེས་བཤད།
ཁོམ་གྱིས་སོང་ནས་དོས་འཁོར་གྲ་སྒྲིག་ཡིན་མིན་ཞིབ་བཤེར་ཞིག་བྱས་ན་བཟང་རྒྱུ་
རེད ཅེས་ཉེན་བརྡ་བཏང་།
“ལོས་ཡིན། དེ་གྲ་སྒྲིག་ཡིན།
གལ་སྲིད་དེ་གྲ་སྒྲིག་མིན་ན། ངས་ཨ་མ་ཁྱོད་ཀྱི་སྟེང་དུ་གཏོང་གི་ཡིན་ཨ།་
"དོས་འཁོར་གྲ་སྒྲིག་ཡིན། ཨལ་སོས་དལ་མོའི་སྒོ་ནས་མར་ཕྱིན་སོང་།
ཋོམ་གྱིས་ཤུ་རིང་ཞིག་འཐེན། “ཨ་མ། ང་རང་ཐང་ཆད་ཀྱི་འདུག ཁྱོད་ཀྱིས་ང་ལ་ཁོང་
,,ཁྲོ་བསླངས་ན་ག་འདྲ་འདུག
"ཁྱོད་རྣམ་རིག་གྲུང་པོ་རེད། ཋོམ། ཁྱོད་ཁོང་ཁྲོ་ལང་དུ་འཇུག་མི་དགོས། ང་རང་ཁྱོད་
ལ་བརྟེན་ནས་ཡོད། ཁྱོད་རང་མ་གཏོགས་གཞན་པ་འདི་ཚོ་ཞག་སྡོད་མགྲོན་པོ་བཞིན་དུ།
ཅི་ལའང་ཁ་ཡ་མི་བྱེད། ཋོམ། ཁྱོད་རང་སེམས་ཤུགས་ཆག་མཁན་ཞིག་མིན།
དེ་ལྟར་ཁོའི་ཕྲག་སྟེང་དུ་འགན་ཁུར་བབས་པས། ཋོམ་གྱིས་“ང་འདི་ལྟར་བྱེད་པར་
མི་དགའ། ང་ཡང་ཨལ་བཞིན་དུ། བསམ་རྒྱུ་དྲན་རྒྱུ་མེད་མཁན་ཞིག་བྱེད་ན་འདོད།
ཡང་ཨ་ཕ་བཞིན་དུ་ཁོང་ཁྲོ་ལངས་ན་འདོད་ལ། ཨ་ཁུ་ཇོན་བཞིན་དུ་ཆང་གིས་བཟི་ན་
འདོད ཅེས་བཤད།
ཨ་མས་མགོ་བོ་གཡུག་གཡུག་བྱས། “ཁྱོད་ཀྱིས་དེ་ལྟར་བྱེད་མི་རུང་། ཋོམ། ཁྱོད་རང་
ཇི་འདྲ་ཡིན་པ་ངས་ཤེས། ཁྱོད་རང་ཆུང་བྱིས་པ་ཞིག་ཡིན་དུས་ནས་བཟུང་། ཁྱོད་རང་མི་
ཇི་འདྲ་ཞིག་ཡིན་པ་ངས་ཤེས། ཁྱོད་ཀྱིས་དེ་ལྟར་བྱེད་མི་རུང་། མི་གཞན་པ་འདི་ཚོས་རང་
ཉིད་གཅིག་པུ་ལས་གཞན་པ་ཅི་ལའང་ཁ་ཡ་མི་བྱེད་ཅིང་། ཨལ་ཡང་ཉིན་རྒྱུན་བུ་མོ་ཚོའི་
རྗེས་སུ་རྒྱུག་རྒྱུ་ལས་གཞན་པ་དྲན་རྒྱུ་ཅི་ཡང་མེད། འོན་ཀྱང་། ཋོམ། ཁྱོད་རང་ཁོ་ཚོ་དང་
རྩ་བ་ནས་མི་འདྲ།”
ཋོམ་གྱིས་ང་ཡང་དེ་འདྲ་ཞིག་ལོས་ཡིན། ད་དུང་ཡང་དེ་འདྲ་ཞིག་ཡིན། ཞེས་བཤད།
"མིན། ཁྱོད་དེ་འདྲ་ཞིག་མིན། ཁྱོད་ཀྱིས་ཅི་སྒྲུབ་ཚང་མ་ཁྱོད་རང་ཉིད་གཅིག་པུའི་
ས་མཚམས་ལས་བརྒལ་བ་ཤ་སྟག་ཡིན། ཁོ་ཚོས་ཁྱོད་བཙོན་དུ་འཇུག་དུས་ངས་དེ་ཧ་གོ་
སོང་། མི་ཚང་མས་ཁྱོད་ལ་བསྟོད་བསྔགས་གཏོང་གི་ཡོད།
"ཨ་མ། ད་དེ་འདྲ་བཤད་ཀྱི་མ་འདུག དེ་དག་ཚང་མ་བདེན་པ་མ་རེད། དེ་ཁྱོད་རང་
གི་སེམས་ལ་དྲན་ཚུལ་ཙམ་རེད
ཁོ་མོས་བཟའ་གྲི་དང་ཚེབ་ཐུར་ཚང་མ་སྡེར་མའི་སྟེང་དུ་བརྩེགས། "དེ་འདྲ་ཡིན་ཡང་
སྲིད། གཅིག་བྱས་ན་དེ་ཚང་མ་ངའི་སེམས་ཀྱི་དྲན་ཚུལ་ཙམ་ཡིན་ཡང་སྲིད། རོ་སི་ཤ་རོན།།
ཁྱོད་ཀྱིས་འདི་ཚོ་ཕྱིས་བརྡར་བཏང་ནས་ཕར་ཞོག་ཅིག
བུ་མོ་འདི་དབུགས་འཚང་བཞིན་ཡར་ལངས་པའི་ཚེ། ཁོ་མོའི་ལྟོ་བ་ཐད་ཀར་ཚུར་
འབུར་ནས་ཡོང་། ཁོ་མོ་གོམ་ཁ་ལྗིད་ཏིག་ཏིག་གིས་སྒམ་གྱི་རྩར་ཚུར་ཡོང་ནས། དེ་གར་
བཀྲུས་ནས་བཞག་ཡོད་པའི་སྡེར་མ་ཞིག་ལག་ཏུ་བླངས
ཁཱོམ་གྱིས་གྲོད་ཁོག་འདི་འདྲ་ལྗིད་ཏིག་ཏིག་གིས་འབུར་ནས། ཁོ་མོའི་མིག་འབྲས་
གཉིས་ཀྱང་ཕྱིར་འབུར་ཡོང་གི་འདུག ཅེས་བཤད།
ཨ་མས་“ད་ཁྱོད་ཀྱིས་ཁོ་མོར་ཀུ་རེ་མ་རྩེས། ཁོ་མོས་དེང་སང་ཡག་པོ་བྱེད་ཀྱི་ཡོད། ཁྱོད་
སོང་ནས། ཐོན་ཕྱག་ཞུ་དགོས་ས་འདྲ་ཡོད་ན་ཐོན་ཕྱག་ཞུས་ཤིག” ཅེས་བཤད།
ཁཱོམ་གྱིས་ཡ་ཡ། ང་སོང་ནས་ང་ཚོ་འགྲོ་ས་དེར་ལམ་ཐག་རིང་ཐུང་ག་འདྲ་ཡོད་པ་
རྩད་གཅོད་བྱེད།" ཅེས་བཤད།
ཨ་མས་བུ་མོ་ལ་ཁོས་དེ་ལྟར་བཤད་པ་དེ་ཁྱོད་རང་སེམས་པ་སྡུག་ཏུ་འཇུག་ཆེད་དུ་
མ་རེད། རུ་ཐེ་དང་ཝིན་ཧྥིལད་གཉིས་ཀ་གང་དུ་ཕྱིན་སོང་། ཞེས་བཤད།
‘ཁོ་གཉིས་ཀ་ཨ་ཕའི་རྗེས་སུ་བྲོས་སོང་། དེ་ངས་མཐོང་སོང་།
·ཨོ། ཁོ་ཚོ་འགྲོ་རུ་ཆུག”
རོ་སི་ཤ་རོན་གཟུགས་པོ་ལྗིད་ཏིག་ཏིག་གི་སྒོ་ནས་ལག་གི་ལས་ཀའི་སྟེང་དུ་བྲེལ་
ཞིང་། ཨ་མས་ཁོ་མོར་ཞིབ་མོས་བལྟས་“ཁྱོད་ལ་མི་བདེ་རྒྱུ་འདྲ་འདུག་གམ། ཁྱོད་ཀྱི་མཁུར་
ཚོས་གཉིས་ཀ་ཅུང་སྐྲངས་ཡོད་པ་འདྲ།
·ངས་ཁོ་ཚོས་བཤད་པའི་ཚད་གཞི་ལྟ་བུའི་འོ་མ་འཐུང་མ་ཐུབ་པས་ཡིན་རྒྱུ་རེད།
"དེ་ངས་ཤེས། ང་ཚོས་འོ་མ་ཉོ་ཐུབ་ཀྱི་མེད།"
རོ་སི་ཤ་རོན་གྱིས་ཉོབ་སྣང་དང་བཅས་གལ་སྲིད་ཁོན་ནེ་བྲོས་མེད་རྒྱུ་ན། ད་མཚམས་
ང་ཚོར་ཁང་པ་ཆུང་ཆུང་ཞིག་ཡོད་རྒྱུ་རེད་ལ། ཁོས་ཀྱང་སློབ་སྦྱོང་བྱེད་ཀྱི་ཡོད་རྒྱུ་རེད། འོ་
མ་ཡང་གང་དགོས་ལྟར་འཐུང་རྒྱུ་ཡོད་རྒྱུ་རེད་ལ། དེ་ནས་ཕྲུ་གུ་འདི་ཡང་བདེ་ཐང་ངང་
བཙའ་ཐུབ་རྒྱུ་རེད། འོན་ཀྱང་། ང་ཚོའི་གནས་བབ་འདིའི་འོག་ནས། ཕྲུ་གུ་ཡང་བདེ་
ཐང་ཞིག་བཙའ་ཐུབ་རྒྱུ་མ་རེད། ངས་འོ་མ་འཐུང་དགོས་ཀྱི་ཡོད།” ཅེས་བཤད་ཅིང་། དེ་
ནས་ཁོ་མོས་གློ་ཁུག་ནས་ཅི་ཞིག་བླངས་ཡོང་ནས་ཁ་ནང་དུ་བཅུག
ཨ་མས་ཁྱོད་ཀྱིས་གཅིག་སོ་མུར་བཏང་སོང་ཨ། ཅི་ཞིག་བཟའ་བཞིན་ཡོད། ཅེས་བཤད།
" ཅི་ཡང་མ་རེད།
ཤོད་དང་། ཁྱོད་ཀྱིས་ཅི་ཞིག་བཟའ་བཞིན་ཡོད།
"རྡོ་ཐལ་དུལ་མ་ཞིག་རེད། རྡོག་རྡོག་ཆེན་པོ་ཞིག་རྙེད་སོང་།
། དེ་ཐལ་རྡུལ་བཟའ་བ་དང་གཅིག་མཚུངས་རེད་ཨ།"
ºངས་འདི་བཟའ་ན་འདོད།
ཨ་མ་ཡུད་ཙམ་ལ་ཁུ་སིམ་མེར་བསྡད། ཁོ་མོས་པུས་མོ་ཁ་ཕྱེས་ནས་སྨད་གོས་པུས་
མོའི་བར་དུ་བཙིར་རྗེས་ཚོར་བ་དེ་ངས་ཤེས། ང་ལ་ཕྲུ་གུ་བཙའ་རྒྱུ་ཡོད་པའི་སྐབས་སུ།
ངས་ཀྱང་སོལ་བ་ཟོས་མྱོང་། སོལ་བ་ཆེན་པོ་ཞིག་ཟོས་པ་ཡིན། ཨ་ཕྱི་ཡིས་ངས་དེ་འདྲ་
བཟའ་རུང་གི་མ་རེད་ཟེར། ཁྱོད་ཀྱིས་ཕྲུ་གུའི་སྐོར་ལ་སྐད་ཆ་བཤད་མ་ཡོང་། ཁྱོད་ལ་དེ་
ལྟ་བུའི་བསམ་བློ་འཁོར་བའི་ཐོབ་ཐང་ཙམ་ཡང་ཡོད་པ་མ་རེད།” ཅེས་བཤད།
ཁྱོ་ག་མེད་ལ། འོ་མ་ཡང་མེད།
ཨ་མས་"གལ་སྲིད་ཁྱོད་རང་གཟུགས་གཞི་བདེ་ཐང་ཡིན་རྒྱུ་ན། ངས་ཁྱོད་ལ་འགྲམ་
ལྕག་ཚ་བེར་བེར་ཞིག་གཞུ་ངེས།” ཞེས་བཤད་ཅིང་།དེ་ནས་ཁོ་མོ་གུར་ནང་དུ་འཛུལ། ཁོ་མོ་
གུར་ནང་ནས་ཕྱིར་བུད་རྗེས་རོ་སི་ཤ་རོན་གྱི་མདུན་དུ་བསྡད་ནས། ལག་པ་ཕྱི་ལ་བསྲིངས།
" ལྟོས་དང་། ཁོ་མོའི་ལག་མཐིལ་དུ་མངོན་པ་ནི་གསེར་གྱི་རྣ་ལུང་ཆུང་ཆུང་ཆ་གཅིག་རེད།
"འདི་ཁྱོད་ལ་བྱིན་པ་ཡིན།
བུ་མོའི་གདོང་པར་ཐོག་མར་དགའ་སྣང་ཞིག་ཤར་ཞིང་། དེ་ནས་འགྲམ་དུ་བལྟས་“ང་
ལ་ད་དུང་རྣ་ཁུང་ཕུག་མེད།"
།དེར་མི་སྐྱོན། ངས་ཁྱོད་ལ་རྣ་ཁུང་ཕུག ཨ་མ་གུར་ནང་དུ་ཕྱིར་བརྒྱུགས་ཤིང་། དེ་
ནས་མཁྲེགས་ཤོག་གི་སྒམ་ཆུང་ཞིག་འཁྱེར་ནས་སྒོར་ཕྱིར་བུད། ཁོ་མོས་མགྱོགས་མྱུར་
ངང་སྐུད་པ་གཅིག་ཁབ་མིག་ཏུ་དྲངས་ཤིང་། དེ་ནས་སྐུད་སྣེ་གཉིས་ཀ་ལྷན་དུ་བསྒྲིལ་ནས་
སྟེང་དུ་མདུད་པ་འགའ་རེ་བརྒྱབ། དེ་ནས་ཁོ་མོས་ཡང་བསྐྱར་སྐུད་པ་ཞིག་ཁབ་མིག་ཏུ་
དྲངས་ནས་སྔར་བཞིན་མདུད་པ་བརྒྱབ། དེ་ནས་ཁོ་མོས་སྒམ་ཆུང་གི་ནང་ནས་ཁ་གཅོད་
མཉེན་ཤིང་ཞིག་བཙལ་ཡོང་།
'དེ་ཚ་རྒྱུ་རེད། དེ་ཚ་རྒྱུ་རེད།”
ཨ་མ་ཁོ་མོའི་ཉེ་སར་བཅར། ཁོ་མོས་ཁ་གཅོད་མཉེན་ཤིང་དེ་བུ་མོའི་རྣ་ཤལ་གྱི་རྒྱབ་
ཏུ་བཞག་ནས། ཁབ་ཀྱིས་རྣ་ཤལ་ཕུག་ནས་ཁབ་རྩེ་མཉེན་ཤིང་གི་སྟེང་དུ་ཟུག་ཏུ་བཅུག
བུ་མོས་འདར་སིག་ཅིག་བརྒྱབ། ཚ་ཤུར་ཞིག་བརྒྱུགས་སོང་། དེ་ཚ་རྒྱུ་རེད།”
ཚ་ཤུར་བརྒྱུགས་པའི་ཡན་ཞིག་ཚ་རྒྱུ་མ་རེད།
"ཨུན་ཧུན། ཚ་རྒྱུ་རེད།"
“ཡ། དེས་ན་སྔོན་ལ་རྣ་བ་གཞན་པར་གཅིག་བལྟ་དང་།" ཁོ་མོས་ཁ་གཅོད་མཉེན་ཤིང་
བཞག་ནས་རྣ་ཤལ་གཞན་པ་དེ་ཡང་ཕུག
"ཚ་རྒྱུ་རེད།"
ཨ་མས་“འུར་མ་རྒྱག གཉིས་ཀ་ཕུག་ཟིན།”
རོ་སི་ཤ་རོན་གྱིས་ཨ་མར་མཚར་སྣང་དང་བཅས་བལྟས། ཨ་མས་ཁབ་དེ་སྐུད་སྣེ་ནས་
གཏུབས་རྗེས། རྣ་བ་གཉིས་ཀའི་རྣ་ཤལ་གྱི་བུ་གའི་ནང་ནས་མདུད་པ་གཅིག་རེ་འཐེན་
རྗེས་རང་སོར་བཞག
དེ་ནས་ཁོ་མོས་ཡ། ད་འགྲིག་སོང་། ཉི་མ་རེ་རེར་མདུད་པ་རེ་རེ་འཐེན་དང་། དེ་ནས་
གཟའ་འཁོར་གཉིས་ཀྱི་ནང་དུ་རྣ་ཁུང་བྱང་ནས་རྣ་ལུང་འདོགས་ཐུབ། ཡ། ད་འདི་ཁྱོད་ཀྱི་
ཡིན་པས། ཁྱོད་རང་ཉིད་ཀྱིས་བདག་པོ་རྒྱོབ།” ཅེས་བཤད།
རོ་སི་ཤ་རོན་གྱིས་རང་ཉིད་ཀྱི་རྣ་བར་སེམས་ཆུང་ངང་རེག་ཅིང་། རང་ཉིད་ཀྱི་མཛུབ་
རྩེར་འགོས་ཡོང་བའི་ཁྲག་ཐིགས་ལ་བལྟས། "དེ་འདྲ་ཚ་མ་སོང་། ཁབ་གཙག་བྱས་པ་ཙམ་
རེད
ཨ་མས་'མ་གཞི་བྱས་ན་ཁྱོད་ལ་སྔ་ས་ནས་རྣ་ཁུང་ཕུག་དགོས་པ་རེད། ཅེས་བཤད་
ཅིང་། དེ་ནས་རང་ཉིད་ཀྱི་བུ་མོའི་གདོང་པར་བལྟས་ནས། གདོང་ལ་རྒྱལ་ཁའི་འཛུམ་
ཞིག་ཤར་ནས་ཡ། ད་སྣོད་ཆས་དེ་དག་ཁྲུས་ཤིག ཁྱོད་ཀྱི་ཕྲུ་གུ་བདེ་ཐང་ངང་བཙའ་ཡི་
རེད། ཅུང་ཙམ་མིན་ན་ཁྱོད་ལ་རྣ་ཁུང་མ་ཕུག་པར་ཕྲུ་གུ་བཙའ་རུ་བཅུག་པ་རེད། འོན་
ཀྱང་། ད་ལྟ་ཁྱོད་ཀྱི་ཕྲུ་གུ་བདེ་འཇགས་ཡིན།"
‘དེ་ལ་མཚོན་དོན་ཡོད་པ་རེད་དམ།”
ཨ་མས་"ཡོད་དང་ཡོད། མཚོན་དོན་ལོས་ཡོད།" ཅེས་བཤད།
ཨལ་སྲང་ལམ་བརྒྱུད་ནས་འཁྱམ་ཉུལ་གྱིས་གར་སྟེགས་ཕྱོགས་སུ་སོང་། རས་གུར་
ཆུང་ཆུང་གྲ་དག་ཅིག་གི་མདུན་དུ་ཁོས་ཤུ་ཆུང་ཆུང་ཞིག་བཏབ་ཅིང་། དེ་ནས་མུ་མཐུད་
དུ་ཕར་སོང་། ཁོ་རང་ཐང་ཆེན་གྱི་སྣེ་རུ་སོང་རྗེས་རྩྭ་གསེང་དུ་ཐང་ལ་བསྡད།
ནུབ་མཐའི་མཁའ་དབྱིངས་ཀྱི་སྤྲིན་པ་དེའི་དམར་མདོག་གི་མུ་ཁྱུད་མི་མངོན་པར་
གྱུར་ཅིང་། སྤྲིན་དབུས་ཀྱང་ནག་པོར་གྱུར། ཨལ་གྱིས་རྗེ་ངར་འཕྲུག་འཕྲུག་བྱེད་བཞིན་
དགོང་ཁའི་ནམ་མཁའ་ལ་བལྟས།
ཡུད་ཙམ་རྗེས་སུ། བུ་མོ་མགོ་སེར་མ་ཞིག་ཁོའི་འགྲམ་དུ་སླེབས། ཁོ་མོ་གཟུགས་བྱད་
ཧ་ཅང་མཛེས་ལ། ཁ་སྣ་དྲང་ཞིང་རྣོ། ཁོ་མོ་ཁོའི་འགྲམ་དུ་རྩྭའི་ནང་དུ་བསྡད་ཅིང་། ཁ་
ནས་སྐད་ཆ་ཅི་ཡང་མི་བཤད། ཨལ་གྱིས་རང་ཉིད་ཀྱི་ལག་པ་ཁོ་མོའི་སྐེད་པར་བཞག་ནས།
མཛུབ་མོ་ཡར་རྒྱུག་མར་རྒྱུག་བྱས།
ཁོ་མོས་དེ་འདྲ་མ་བྱེད། ཟ་འཕྲུག་ལང་གི་འདུག་ཅེས་བཤད།
ཨལ་གྱིས་ང་ཚོ་སང་ཉིན་ས་ཆ་གཞན་ཞིག་ཏུ་འགྲོ་བཞིན་ཡོད། ཅེས་བཤད།
ཁོ་མོས་ཁོ་ལ་བལྟས་ཤིང་། གདོང་ལ་ཧང་སངས་པའི་ཉམས་ཤིག་ཤར། སང་ཉིན་ཨེ།
གང་དུ་འགྲོ་རྒྱུ་ཡིན།
ཁོས་སྣང་བ་ཡང་མོས་“བྱང་ཕྱོགས་སུ་འགྲོ་རྒྱུ་ཡིན།” ཞེས་བཤད།
"ཨུན། ང་ཚོ་གཉེན་སྒྲིག་རྒྱུ་བྱས་ཡོད་ཨ། མ་རེད་དམ།
ལོས་ཡིན། ཉིན་ཞིག་ལ་གཉེན་སྒྲིག་བྱེད་རྒྱུ་ཡིན
ཁོ་མོས་ཁོང་ཁྲོ་དང་བཅས་ཁྱོད་ཀྱིས་མགྱོགས་པོར་གཉེན་སྒྲིག་རྒྱུ་ཡིན་ལབ་སོང་
ཨ ཞེས་བཤད།
"ཨུན། ག་དུས་སྟབས་འགྲིག་ན་དེ་དུས་གང་མགྱོགས་མགྱོགས་ཀྱིས་གཉེན་བསྒྲིག་
རྒྱུ་བྱ།"
"ཁྱོད་ཀྱིས་ཁས་ལེན་བྱས་ཡོད་ཨ།" ཁོའི་མཛུབ་མོ་ཁོ་མོའི་རྒྱབ་ལོགས་ནས་བརྒྱུགས་
ཏེ་མདུན་ཟུར་དུ་བསྲིངས་ཡོང་། ཁོ་མོས་སྐད་ངར་གྱིས་“འདྲེ་ལག་དེ་ཕར་འཁྱེར། ཁྱོད་
ཀྱིས་ང་ཚོ་མགྱོགས་པོར་གཉེན་སྒྲིག་གི་ཡིན་ལབ་སོང་ཨ།" ཞེས་བཤད།
"གཉེན་ལོས་སྒྲིག
འོན་ཀྱང་། ད་ལྟ་ཁྱོད་རང་ས་ཆ་གཞན་དུ་འགྲོ་ཡི་འདུག་ཨ།
ཨལ་གྱིས་“ཁྱོད་ལ་གནད་དོན་ཅི་ཞིག་བྱུང་སོང་། ཕྲུ་གུ་འཁོར་བ་རེད་དམ། ཞེས་དྲིས།
"མེད། ཕྲུ་གུ་འཁོར་མེད།
ཨལ་གད་མོ་བགད། ་དེས་ན་ངས་ཉིན་འདི་དག་ལ་དུས་ཚོད་སྟོང་ཟད་བཏང་བ་ཡིན་
ས་རེད་ཨ། མ་རེད་དམ།
ཁོ་མོའི་མ་ནེ་མདུན་དུ་བསྲིངས་ཤིང་། དེ་ནས་མགྱོགས་པོར་ཡར་ལངས། ཁྱོད་ངའི་
ཉེ་སར་བཅར་མི་དགོས། ཨལ་ཇོ་ཌི། ངས་ད་ནས་བཟུང་ཁྱོད་མཐོང་ན་མི་འདོད།”
ཨ་ཙི། དེ་འདྲ་མ་བྱེད། ཡང་སྙིང་ཅི་ཞིག་རེད།
ཁྱོད་ཀྱིས་རང་ཉིད་ཧ་ལས་པ་ཞིག་ཡིན་འདོད་ཀྱི་འདུག་གམ།
"ད་དུང་ཅུང་ཙམ་སྒུག་དང་།
“ཁྱོད་ཀྱིས་ང་ཁྱོད་དང་མཉམ་དུ་འགྲོ་དགོས་འདོད་ཀྱི་ཡོད་དམ། ཉོན་ཞིག ང་འགྲོ་རྒྱུ་
མིན། ང་ལ་ཡོད་པ་ནི་གོ་སྐབས་ཡིན།”
"ཅུང་ཙམ་སྒུག་དང་།
"མིན། སྒུག་རྒྱུ་མིན། ངའི་ཉེ་སར་བཅར་མི་དགོས།”
ཨལ་གློ་བུར་དུ་མདུན་དུ་མཆོངས་ནས་ཁོ་མོའི་རྐང་པར་འཐམས་པས། ཁོ་མོ་རྐང་
འཁྲིལ་ཏེ་འགྱེལ། ཁོ་མོ་འགྱེལ་མ་ཐག་ཏུ་ཁོས་ཁོ་མོར་འཐམས་ནས། ལག་པ་ཁོ་མོའི་དྲག་
ཏུ་ཁྲོས་པའི་ཁའི་སྟེང་དུ་བཀབ། ཁོ་མོས་ཁོའི་སྤར་མོར་སོ་འདེབས་རྩིས་བྱས་མོད། འོན་
ཀྱང་། ཁོས་སྤར་མཐིལ་གྱིས་ཁོ་མོའི་ཁ་བཀབ་ཡོད་པས་སོ་མ་ཐེབས། ཁོའི་ལག་པ་གཅིག་
གིས་ཁོ་མོ་མར་མནན་ནས་བསྡད། ཡུད་ཙམ་རྗེས་སུ་ཁོ་མོ་ལྷོད་ལ་བབས་ཤིང་། དེ་ནས་
ཅུང་མ་འགོར་བར། ཁོ་གཉིས་རྩྭ་གསེང་ནས་ལྷོག་ལྷོག་ཏུ་བགད།
ཨལ་གྱིས་ཨུན། ང་ཚོ་མི་འགྱངས་པར་ཕྱིར་ཡོང་གི་ཡིན། ངས་སྒོར་མོ་གློ་ཁུག་གང་
འཁྱེར་ནས་ཕྱིར་ཡོང་གི་ཡིན་ལ། དེ་ནས་ངེད་གཉིས་ཧོ་ལེ་ཝོ་ཌི་གྲོང་ཁུལ་ལ་གློག་བརྙན་
བལྟ་རུ་འགྲོ་ཆོག” ཅེས་བཤད།
ཁོ་མོ་གན་རྐྱལ་དུ་ལོག་ནས་འདུག་ཅིང་། ཨལ་ཁོ་མོའི་སྟེང་དུ་སྒུར། ཁོས་ཁོ་མོའི་
མིག་ནང་དུ་ཤར་བའི་ས་སྲོད་ཀྱི་ནམ་མཁའི་སྐར་ཚོགས་མཐོང་ལ། ཁོ་མོའི་མིག་ནང་དུ་
ཤར་བའི་དགུང་གི་སྤྲིན་པ་ནག་པོ་ཡང་མཐོང་། དེ་ནས་ཁོས་ང་ཚོ་མེ་འཁོར་ལ་བསྡད་
ནས་སོང་ཆོག” ཅེས་བཤད།
ཁོ་མོས་“ཁྱོད་ཀྱིས་བལྟས་ན་དུས་ཡུན་ག་ཚོད་འགོར་རྒྱུ་རེད།” ཅེས་དྲིས།
ཨལ་གྱིས་ཨོ། ཕལ་ཆེར་ཟླ་བ་གཅིག་ཙམ་འགོར་རྒྱུ་རེད། ཅེས་ལན་བཏབ།
ས་སྲོད་ཀྱི་མུན་པ་རུབ་ནས་ཡོང་ཞིང་། ཨ་ཕ་དང་ཨ་ཁུ་ཇོན་གཉིས་ཀ་བཟའ་དཔོན་ཚོ་
དང་ལྷན་དུ་གཞུང་ལས་ཁང་གི་མདུན་དུ་ཙོག་པུར་བསྡད། ཁོ་ཚོས་དོ་ནུབ་ཀྱི་མཚན་མོ་
འདི་དང་མ་འོངས་པའི་མི་ཚེ་བཅས་ལ་ཞིབ་འཇུག་བྱས། གཞུང་སྒར་དོ་དམ་པ་གཟུགས་
ཆུང་གིས་རང་ཉིད་ཀྱི་ཟད་ཅིང་གཙང་བའི་གྱོན་གོས་དཀར་པོ་དེ་གྱོན་ནས། སྒོ་ཁྱམས་ཀྱི་
ཁ་སྐྱོར་སྟེང་དུ་གྲུ་མོ་ཁེན་ནས་བསྡད་ཅིང་། ཁོས་ངོ་གདོང་དྲུད་ནས་གདོང་ལ་ངལ་དུབ་
ཀྱི་ཉམས་ཤིག་བབས།
ཧུ་སི་ཋོན་གྱིས་ཁོ་ལ་ཡར་བལྟས། "སྐུ་ཞབས། ཁྱོད་ཅུང་གཉིད་ན་བཟང་རྒྱུ་རེད
"རེད། དངོས་གནས་ཅུང་གཉིད་དགོས་ས་རེད། ཚན་ཆུང་གསུམ་པའི་ནང་དུ་མདང་
དགོང་ཕྲུ་གུ་ཞིག་བཙས་བྱུང་། ད་ལྟ་ང་སྐྱེ་གཡོག་མ་མ་ཚད་ལྡན་ཞིག་ཏུ་འགྱུར་བཞིན་
འདུག"
ཧུ་སི་ཋོན་གྱིས་" མི་ཞིག་ལ་མཚོན་ན་དེ་ཤེས་དགོས་པ་ཞིག་ཡིན། ལྷག་ཏུ་གཉེན་སྒྲིག་
བྱས་པའི་སྐྱེས་པ་ཞིག་ལ་མཚོན་ན། ཞེས་བཤད།
ཨ་ཕས་ང་ཚོ་སང་ཉིན་འགྲོ་རྒྱུ་ཡིན།" ཞེས་བཤད།
‘རེད་དམ། གང་ཕྱོགས་སུ་འགྲོ་རྒྱུ་ཡིན།
"བྱང་ཕྱོགས་སུ་ཅུང་འགྲོ་དགོས་པ་ཨེ་ཡིན་ནམ་བསམ་ཡོད། སྲིང་བལ་འཐོག་པའི་
དུས་ཐོག་ལ་ཨེ་འཁེལ་བལྟ་དགོས་བསམ་ཡོད། ང་ཚོར་ཡུན་རིང་ལ་ལས་ཀ་མ་ཡོད་པས།
ད་ནི་ངེས་པར་དུ་ལམ་ལ་འབུད་དགོས་ཀྱི་འདུག་
ཧུ་སི་ཋོན་གྱིས་“དེ་གར་ལས་ཀ་ཡོད་མེད་ཨེ་ཤེས།” ཞེས་དྲིས།
དེ་མི་ཤེས། འོན་ཀྱང་། འདི་གར་ལས་ཀ་ཅི་ཡང་མེད་པ་ནི་ཐག་ཆོད་རེད།
ཧུ་སི་ཋོན་གྱིས་འདི་གར་ཡང་ཡོད་རྒྱུ་ནི་ཡོད་པ་རེད། ཅུང་ཙམ་སྒུག་དགོས་པ་རེད་
མ་གཏོགས། ང་ཚོས་སྒུག་ནས་འདུག་གི་ཡིན།" ཞེས་བཤད།
ཨ་ཕས་“ང་ཚོ་ཡང་དངོས་གནས་འགྲོ་ན་མི་འདོད། སྒར་འདིའི་ནང་གི་མི་རྣམས་ཕན་
ཚུན་ལ་འདི་འདྲ་བྱམས་ལ། ད་དུང་གསང་སྤྱོད་སོགས་ཆ་རྐྱེན་འདི་འདྲ་བཟང་། འོན་
ཀྱང་། ང་ཚོའི་ཁ་ལ་ལྟོ་བཟའ་དགོས་པས། མི་འགྲོ་ཐབས་མེད་རེད། ང་ཚོར་ད་དུང་རླངས་
སྣུམ་སྣུམ་ཟོམ་གཅིག་ལྷག་འདུག་པས། དེས་ང་ཚོ་ཕར་ཅུང་ཙམ་སྐྱེལ་ཐུབ་རྒྱུ་རེད། འདི་
གར་ང་ཚོས་ཉིན་རེར་ཁྲུས་རེ་བརྒྱབ་ནས་བསྡད་པ་ཡིན། མི་ཚེ་གང་པོར་ད་ཐེངས་འདྲ་
པོ་གཙང་མ་བྱས་མྱོང་མེད། ཁྱད་མཚར་ཞིག་ལ། སྔོན་ཆད་ཡིན་ན། གཟའ་འཁོར་རེ་ལ་
ཁྲུས་ཐེངས་རེ་མ་གཏོགས་རྒྱག་མ་ཐུབ་རུང་། རང་ཉིད་ལ་ཚི་དྲི་བྲོ་བ་ཚོར་མ་བྱུང་། འོན་
ཀྱང་། འདི་གར་ཉིན་རེར་ཁྲུས་རེ་བརྒྱབ་ཀྱང་། ད་དུང་ཡང་ཚི་དྲི་བྲོ་བའི་སྣང་བ་འདུག
ཁྲུས་རྒྱག་ཐེངས་མང་ན་དེ་འདྲ་འབྱུང་བ་ཨེ་ཡིན་ནམ།" ཞེས་བཤད།
གཞུང་སྒར་དོ་དམ་པས་གཅིག་བྱས་ན་ཁྱོད་ཀྱིས་སྔོན་ཆད་རང་ཉིད་ལ་དྲི་སྣོམ་བྱེད་
ཁོམ་མ་བྱུང་བས་ཡིན་རྒྱུ་རེད ཅེས་བཤད།
"དེ་ཡང་ཡིན་སྲིད། ང་ཚོ་འདི་གར་འདུག་ཐུབ་ན་ཨང་འདོད།
དོ་དམ་པ་གཟུགས་ཆུང་གིས་མུར་གོང་ལག་མཐིལ་དུ་བཞག་ནས་“ངས་བལྟས་ན། དོ་
ནུབ་ཡང་བསྐྱར་ཕྲུ་གུ་ཞིག་བཙའ་རྒྱུ་ཡིན་པ་འདྲ།" ཞེས་བཤད།
ཨ་ཕས་"ང་ཚོའི་ཁྱིམ་དུའང་མི་འགྱངས་པར་ཕྲུ་གུ་ཞིག་བཙའ་རྒྱུ་རེད། ངས་དངོས་
གནས་ཕྲུ་གུ་དེ་འདི་གར་བཙའ་ཐུབ་ན་ཨང་འདོད་ཡོད། ང་ཚོ་དངོས་གནས་འདི་གར་
འདུག་ཐུབ་ན་ཨང་འདོད།” ཅེས་བཤད།
ཋོམ་དང་ཝི་ལིའེ། ཁྲག་རྒྱུད་འདྲེས་མའི་ཕོ་གསར་ཇུལ་བཅས་གར་སྟེགས་ཀྱི་ཟུར་
ཙམ་དུ་བསྡད་ནས་རྐང་པ་དཔྱང་འགུལ་བྱེད།
རྡུལ་གྱིས་“ ང་ལ་ཌ་རམ་ཁུག་མ་གང་ཡོད། གཅིག་འཐེན་རྒྱུ་ཡིན་ནམ ཞེས་བཤད།
ཁཱོམ་གྱིས་"ལོས་འཐེན། ཐ་མག་ཅིག་ཁ་ལ་མ་རེག་པར་ཡུན་རིང་འགོར་སོང་། ཞེས་
བཤད་ཅིང༌། དེ་ནས་ཁོས་རྡོ་ཐ་འཕྲོ་བརླག་མི་འགྲོ་ཆེད་ཐ་མག་སྨུག་པོ་དེ་ཧ་ཅང་གཟབ་
གཟབ་ངང་བསྒྲིལ།
ཝི་ལིའེ་ཡིས་"ཨུན། ཁྱོད་འགྲོ་དགོས་པར་དངོས་གནས་བློ་ཕམ་ཡོད། ཁྱོད་ཚང་གི་མི་
ཚང་མ་དངོས་གནས་མི་བཟང་ཤ་སྟག་རེད།” ཅེས་བཤད།
ཁོམ་གྱིས་རང་ཉིད་ཀྱི་ཐ་མག་ལ་མེ་བསྒྲོན་ངས་ཀྱང་ཡུན་རིང་ལ་འདང་བརྒྱབ་པ་ཡིན།
དཀོན་མཆོག་ཡེ་ཤུ། དངོས་གནས་གཞིས་ཆགས་ནས་འདུག་རྒྱུ་ཞིག་བྱུང་ན་ཨང་འདོད།”
རྡུལ་གྱིས་ཌ་རམ་ཁུག་མ་ཕར་ཕྱིར་བླངས་རྗེས་“དངོས་གནས་དཀའ་མོ་རེད། ང་ལ་
བུ་མོ་ཆུང་ཆུང་ཞིག་ཡོད་ཅིང་། འདི་ཕྱོགས་སུ་སླེབས་རྗེས་སློབ་གྲྭར་གཏོང་ཆོག་གི་རེད་
བསམ་ཡོད། འོན་ཀྱང་། ང་ཚོར་གནས་གཅིག་ཏུ་དེ་འདྲའི་ཡུན་རིང་འདུག་ཁོམ་ཞིག་གང་
ན་ཡོད། གནས་ཕར་སྤོ་ཚུར་སྤོ་བྱས་ནས་བསྡད་པ་རེད།" ཅེས་བཤད
ཁྲོམ་གྱིས་ང་ཚོ་ཡང་བསྐྱར་ཧོ་ཧྥེར་གྲོང་ཚོ་ཞིག་ཏུ་འདུག་དགོས་མི་འབྱུང་བར་སྨོན།
ང་དངོས་གནས་གྲོང་ཚོ་དེ་འདྲ་ལ་ཞེད་སྣང་འདུག” ཅེས་བཤད།
"ཉེན་རྟོག་པས་བརྙས་བཅོས་བྱས་པ་རེད་དམ།
ཁོམ་གྱིས་ངས་རང་ཉིད་ཀྱིས་མི་ཞིག་གསོད་རྒྱུ་རེད་བསམ་ནས་ཞེད་ཀྱི་འདུག དེ་གར་
ཡུད་ཙམ་ལ་མ་གཏོགས་མ་བསྡད་མོད། དེའི་རིང་ལ་སེམས་ཁྲལ་ཁོ་ན་བྱས་ཏེ་བསྡད་པ་
ཡིན། ཐེངས་ཤིག་ལ་ཉེན་རྟོག་པ་ང་ཚོའི་སྒར་ནང་དུ་ཡོང་ཞིང་། ངའི་གྲོགས་པོ་ཞིག་གིས་
ཁོ་ལ་ཚིག་ལན་བསློགས་པའི་རྐྱེན་གྱིས། ཁོ་འཛིན་གྲབས་བྱས་སོང་། རྒྱུན་དུ་སེམས་ཁྲལ་
ཏག་ཏག་བྱས་ནས་བསྡད་པ་ཡིན།” ཞེས་བཤད།
ཝི་ལིའེ་ཡིས་“ལས་བཅད་ངོ་རྒོལ་དུ་ཞུགས་མྱོང་ཡོད་དམ། ཞེས་དྲིས།
་་མེད།"
"ཨུན། ངས་ཀྱང་བསམ་བློ་མང་པོ་བཏང་བ་ཡིན། ཉེན་རྟོག་པ་ཚོ་སྒར་གཞན་པ་ཚོའི་
ནང་དུ་རྒྱུག་པ་བཞིན། སྒར་འདིའི་ནང་དུ་ཡོང་ནས་གཏོར་བརླག་གཏོང་མི་ཐུབ་དོན་ཅི་
ཡིན། གཞུང་ལས་ཁང་གི་མི་གཟུགས་ཆུང་དེས་བཀག་ཡོད་པའི་རྐྱེན་གྱིས་ཡིན་ནམ།
མ་རེད། དེ་འདྲ་མ་རེད།"
རྡུལ་གྱིས་" འོ་ན་ཅི་ཞིག་རེད།” ཅེས་དྲིས།
"དེས་ན་ངས་བཤད་ཡ། རྒྱུ་མཚན་ནི་ང་ཚོ་ཚང་མ་མཉམ་འབྲེལ་བྱས་ཡོད་པའི་རྐྱེན་
གྱིས་ཡིན། ཁོ་ཚོས་སྒར་འདིའི་ནང་ནས་མི་གཅིག་རེ་གཅིག་རེ་བྱས་ཏེ་འཛིན་མི་ཐུབ། ཁོ་
ཚོས་འཛིན་ན་ཚང་མ་མཉམ་དུ་འཛིན་དགོས་ཀྱི་ཡོད་ལ། དེ་འདྲ་ཁོ་ཚོས་བྱེད་ཕོད་ཀྱི་
མེད། ང་ཚོས་ཀི་ཞིག་བཏབ་ན་མི་ཉིས་བརྒྱ་ལྷག་སྒོར་འབུད་རྒྱུ་རེད། ངལ་རྩོལ་པའི་སྐྱིད་
སྡུག་ཚོགས་པ་རྩ་འཛུགས་བྱེད་མཁན་དེས་ལམ་ཆེན་སྟེང་དུ་སྐད་ཆ་ཁྲོམ་བསྒྲགས་བྱེད་
ཀྱི་འདུག་ལ། ཁོས་དེ་འདྲ་གང་དུ་བྱས་ཀྱང་ཆོག་པ་རེད་ཟེར། ཚང་མ་མཉམ་འབྲེལ་གྱིས་
བསྡད་ན། ཁོ་ཚོས་མི་ཉིས་བརྒྱའི་ཁ་སློང་མི་ཕོད། ཁོ་ཚོས་མི་གཅིག་གཉིས་ལ་ཐུབ་ཚོད་
གཏོང་ཐུབ་པ་ཙམ་ཡིན།"
རྡུལ་གྱིས་རེད་ཡ། སྐྱིད་སྡུག་ཚོགས་པ་ཞིག་བཙུགས་པའི་དབང་དུ་བཏང་ན། ཚོགས་
པ་དེ་ལ་དབུ་ཁྲིད་དགོས་ཀྱི་ཡོད་པ་རེད། གལ་སྲིད་ཁོ་ཚོས་དབུ་ཁྲིད་འཛིན་བཟུང་བྱས་ན།
དེ་དུས་སྐྱིད་སྡུག་ཚོགས་པས་ཅི་ཞིག་བྱེད་ཐུབ།" ཅེས་བཤད།
ཝི་ལིའེ་ཡིས་ཨུན། དེ་ཐད་ལ་ཡང་ང་ཚོས་བསམ་བློ་བཏང་ནས་ཐབས་ཤེས་འཚོལ་
དགོས། ང་འདི་གར་འབྱོར་ནས་ལོ་ངོ་གཅིག་འགྲོ་ཡི་འདུག་ལ། དེའི་རིང་དུ་ལས་གླ་ནི་ཇེ་
དམའ་ནས་ཇེ་དམའ་རེད། མི་ཞིག་གིས་རང་ཉིད་ཀྱི་གླ་ཆས་རང་ཉིད་ཀྱི་ཁྱིམ་མིའི་ཁ་གསོ་
ཐུབ་ཀྱི་མེད་ཅིང་། གནས་ཚུལ་དེ་ད་དུང་ཇེ་སྡུག་ནས་ཇེ་སྡུག་རེད། ཅི་ཡང་མི་བྱེད་པར་
ལྟོགས་ཤི་ཐེབས་པར་སྒུག་ནས་ཅི་ཕན། ངས་ཀྱང་ཅི་ཞིག་བྱེད་དགོས་མི་ཤེས། གལ་སྲིད་
མི་ཞིག་ལ་རྨོན་རྟ་དོར་གཅིག་ཡོད་རྒྱུ་ན། རྟ་འདི་དག་ལས་ཀ་ཡོད་དུས་མེད་དུས་ཚང་
མར་གསོ་དགོས་ཀྱི་འདུག་ཟེར་ནས་བདག་པོ་ཁོང་ཁྲོ་ལངས་རྒྱུ་རེད་དམ། འོན་ཀྱང་། མི་
ཞིག་མི་གཞན་པ་ཞིག་གི་གཡོག་ཏུ་བརྒྱུགས་དུས། ཁོ་ལ་ལས་ཀ་མེད་དུས་ཁོའི་ཁ་ནང་དུ་
ཅི་ཞིག་བཟའ་བར་ཁ་ཡ་བྱེད་མཁན་མེད། རྨོན་རྟ་འདི་ཚོའི་ལས་དབང་ཡང་ང་ཚོ་ལས་
དགའ། དངོས་གནས་ཧ་གོ་དཀའ་མོ་ཞིག་རེད། ཅེས་བཤད།
རྡུལ་གྱིས་དེ་འདྲ་ཞིག་ཡིན་པའི་རྐྱེན་གྱིས། ངས་རྒྱུན་དུ་དེ་འདྲའི་སྟེང་དུ་བསམ་བློ་
གཏོང་འདོད་མེད། འོན་ཀྱང་། ད་ལྟ་བསམ་བློ་མི་གཏོང་ཐབས་མེད་རེད། ངའི་བུ་མོ་ཆུང་
ཆུང་འདི། ག་འདྲའི་སྙིང་རྗེ་མོ་ཞིག་ཡིན་པ་ཁྱོད་ཚོས་ཀྱང་ཤེས་རྒྱུ་རེད། ཁོ་མོ་སྙིང་རྗེ་མོ་
ཡིན་པའི་རྐྱེན་གྱིས། གཟའ་འཁོར་ཞིག་ལ་གཞིས་སྒར་གྱིས་ཁོ་མོར་བྱ་དགའ་ཞིག་ཀྱང་
སྤྲད་མྱོང་། རེད་ཡ། ད་ཡིན་ན་ཁོ་མོར་ཅི་ཞིག་འབྱུང་རྒྱུ་རེད་དམ། ཁོ་མོ་ད་ལྟ་སྐམ་ཞིང་
རིད་པ་ཞིག་ཏུ་འགྱུར་གྱི་འདུག་ལ། ངའི་སེམས་ནས་བཟོད་ཀྱི་མི་འདུག ཁོ་མོ་དེ་འདྲའི་
སྙིང་རྗེ་མོ་ཞིག ངས་དོན་རྐྱེན་ཅི་ཞིག་ཡིན་རུང་སློང་འདོད་འདུག” ཅེས་བཤད།
ཝི་ལིའེ་ཡིས་ཇི་འདྲ་བྱས་ཏེ་ཅི་ཞིག་བྱེད་རྒྱུ་ཡིན། རྐུ་ཞིག་བྱས་ནས་རང་ཉིད་བཙོན་
དུ་འཇུག་འདོད་དམ། ཡང་ན་མི་ཞིག་བསད་ནས་སྲོག་ཁྲིམས་འབབ་ཏུ་འཇུག་རྒྱུ་ཡིན།
ཞེས་བཤད།
རྡུལ་གྱིས་ངས་ཀྱང་མི་ཤེས།དེ་དག་གི་ཐོག་ལ་བསམ་བློ་བཏང་དྲགས་ནས་སྨྱོན་པ༴
འགྱུར་གྲབས་འདུག སྨྱོན་པ་སྨྱོ་རྐྱང་དུ་འགྱུར་གྲབས་འདུག་ཅེས་བཤད།
ཥོམ་གྱིས་ངས་རྗེས་སོར་འདི་གའི་ཞབས་བྲོའི་དགོང་ཚོགས་དྲན་རྒྱུ་རེད། འདི་གའི་
ཞབས་བྲོའི་དགོང་ཚོགས་ལྟ་བུའི་ལྟད་མོ་ཡག་པོ་ཞིག་སྔོན་ཆད་མཐོང་མྱོང་མེད། ཡ། ད་
ང་ཁྱིམ་དུ་འགྲོ་རན། གནས་སྐབས་རིང་བདེ་མོ། ས་ཆ་གཞན་པ་ཞིག་ཏུ་ང་ཚོ་ཡང་བསྐྱར་
ཐུག་གི་རེད ཅེས་བཤད་རྗེས། ཁོས་ཚང་མར་ལག་འཇུ་བྱས།
རྡུལ་གྱིས་"ལོས་ཡིན། ང་ཚོ་ཡང་བསྐྱར་ཐུག་ཡོང་།” ཞེས་བཤད།
"ཡ། དེས་ན་བདེ་མོ།” ཋོམ་ཕར་ཕྱོགས་སུ་མུན་ནག་ཁྲོད་དུ་ཕྱིན་སོང་།
་་ཚང་གི་རས་གུར་ནང་གི་མུན་ནག་ཁྲོད་དུ། རུ་ཐེ་དང་ཝིན་ཧྥིལད་གཉིས་ཀ་མལ་
གདན་ཞིག་གི་སྟེང་དུ་ལོག་ནས་འདུག་ཅིང་། ཨ་མ་ཡང་ཁོ་ཚོའི་འགྲམ་དུ་ལོག་ནས་
འདུག རུ་ཐེ་ཡིས་ཨ་མ།” ཞེས་ཤུབ་པུར་བཤད།
"ཅི་རེད། ད་དུང་ཡང་གཉིད་མེད་དམ།
“ཨ་མ། ང་ཚོ་འགྲོ་ས་དེ་གར་དབྱུག་རྩེད་སྤོ་ལོ་ཡོད་པ་རེད་དམ།
ངས་ཀྱང་མི་ཤེས། ད་གཉིད་ཅིག ང་ཚོ་སང་ཉིན་ཞོགས་པ་སྔ་མོར་ལང་དགོས།”
"འདི་གར་དབྱུག་རྩེད་སྤོ་ལོ་བརྩེ་རྒྱུ་ཡོད་པས། དངོས་གནས་འདི་གར་མུ་མཐུད་དུ་
འདུག་རྒྱུ་བྱུང་ན་ཨང་འདོད།"
ཨ་མས་ཤུ་... །” ཞེས་བཤད།
" ཨ་མ། ཝིན་ཧྥིལད་ཀྱིས་དོ་ནུབ་བྱིས་པ་ཞིག་ལ་གཞུས་སོང་།
“ ཁོས་དེ་ལྟར་བྱེད་མི་རུང་།
དེ་ངས་ཤེས། ངས་ཁོ་ལ་དེ་ལྟར་བཤད་པ་ཡིན། འོན་ཀྱང་། ཁོས་བྱིས་པ་དེའི་སྣ་སྟེང་
དུ་ཁུ་ཚུར་གྱིས་གཞུས་བྱུང་ལ། དཀོན་མཆོག་ཡེ་ཤུ། སྣ་ཁྲག་ཙར་ཙར་དུ་བཞུར་བྱུང་།”
"སྐད་ཆ་དེ་འདྲ་མ་བཤད། དེ་བཤད་སྟངས་ཡག་པོ་མ་རེད
ཝིན་ཧྥིལད་ཁ་ཚུར་འཁོར་ནས་ཁོས་ང་ཚོ་ཨོག་ཁེ་སི་རེད་ཟེར།” ཞེས་ཁོའི་སྐད་ལ་
ངར་ཤུགས་བབས་ནས་ཁོས་ཨོ་རེ་གྷོན་མངའ་སྡེ་ནས་ཡོང་བའི་ཨོག་ཁེ་སི་ཚོ་འདི་གར་
འདུག་མི་དགོས་ཟེར། ཁོས་ང་ཚོ་ལྟས་ངན་ཨོག་ཁེ་སི་རེད་ཟེར། དེ་བས་ངས་ཁོ་ལ་ཁུ་ཚུར་
གྱིས་གཅིག་གཞུས་པ་ཡིན ཞེས་བཤད།
“ཤུ་... ། ཁྱོད་ཀྱིས་དེ་འདྲ་བྱེད་མི་རུང་། མཚང་མིང་བོས་ན་ལུས་ལ་ན་ཚ་ནི་མི་
གཏོང་།”
ཝིན་ཧྥིལད་ཀྱིས་ཁོང་ཁྲོ་དང་བཅས་འོན་ཀྱང་། ངས་ཁོ་ཚོར་དེ་འདྲ་འབོད་དུ་འཇུག་
རྒྱུ་མིན།” ཞེས་བཤད།
ཤུ་... ། ད་གཉིད་ཅིག
རུ་ཐེ་ཡིས་"ཁྱོད་ཀྱིས་ཁོའི་གདོང་པ་ནས་ཁྲག་དམར་མར་འཛགས་པ་མཐོང་ཡོད་རྒྱུ་
ན། གདོང་ནས་གྱོན་གོས་སྟེང་དུ་མར་བཞུར་ནས། ཞེས་བཤད།
ཨ་མས་མལ་གཟན་འོག་ནས་ལག་པ་ཕྱིར་ཕྱུངས་ཡོང་ནས། རུ་ཐེ་ཡི་འགྲམ་པའི་སྟེང་
དུ་སེན་འཐོག་ཅིག་བྱས་པས། བུ་མོ་འདི་ཡུད་ཙམ་ལ་སྲ་རེངས་རེངས་སུ་གྱུར་ཅིང་། དེ་
ནས་སྣ་རྔུབ་བྱེད་བཞིན་ཁུ་སིམ་པོས་ངུས།
གཙང་སྦྲ་ཁང་གི་ནང་དུ། ཨ་ཕ་དང་ཨ་ཁུ་ཇོན་གཉིས་ཀ་གསང་སྤྱོད་ཀྱི་ཁང་ཚན་གཉིས་
སུ་གཡས་གཡོན་གྱིས་ཙོག་པུར་བསྡད། ཨ་ཕས་ཆེས་མཐའ་མཇུག་གི་འདི་གཏོང་ཡག་
ཅིག་བྱ། འདི་དངོས་གནས་སྐྱིད་པོ་རེད། ང་ཚོ་ཐོག་དང་པོར་སླེབས་སྐབས། བྱིས་པ་ཚོས་
ཆུ་བཤལ་འཇུ་ལུང་ནས་འཐེན་པས། སྔངས་འཚབ་བྱུང་བ་དེ་དྲན་གྱི་འདུག་གམ།” ཞེས་
བཤད།
ཨ་ཁུ་ཇོན་གྱིས་ང་རང་ཉིད་ཀྱང་ཐོག་མར་ཅུང་མ་ལོབས་པ་འདྲ་བྱུང་། ཞེས་ཟེར་
བཞིན། ལུས་ཀྱི་ལས་དོར་དེ་པུས་མོའི་མཐའ་འཁོར་ནས་གྲ་དག་གིས་ཡར་འཐེན་རྗེས་
ངའི་སེམས་བདེ་མོ་མི་འདུག རང་ཉིད་ཀྱིས་སྡིག་པ་གསོག་བཞིན་པའི་སྣང་བ་ཞིག་
འདུག" ཅེས་བཤད།
ཨ་ཕས་‘ད་ལྟ་ཁྱོད་ཀྱིས་སྡིག་པ་ཅི་ཡང་གསོག་མི་རུང་། དེ་བས་ཡག་པོ་བྱས་ཏེ་སྡོད།
ཁྱོད་ཀྱིས་སྡིག་པ་གསོག་ཐེངས་རེ་ལ་སྒོར་མོ་གཉིས་རེའི་རིན་པ་བཏུང་དགོས་ཤིང་། ད་
ལྟ་ང་ཚོ་ཚང་མའི་གཞུང་དུའང་སྒོར་མོ་གཉིས་མེད།" ཅེས་བཤད།
"ཡ་ཡ། འོན་ཀྱང་། ངས་བསམ་བློའི་ནང་དུ་སྡིག་པ་གསོག་གི་ཡོད།
དེར་མི་སྐྱོན། བསམ་བློའི་ནང་དུ་སྡིག་པ་བསགས་ན་རིན་མེད་རེད།”
ཨ་ཁུ་ཇོན་གྱིས་"དེ་འདྲ་བྱས་ན་ཡག་པོ་མི་འདུག ཅེས་བཤད།
ཨ་ཕས་འོན་ཀྱང་། དེ་འདྲ་བྱས་ན་རིན་གོང་ཧ་ཅང་ཁེ་པོ་རེད་ཨ།" ཞེས་བཤད།
"དགེ་སྡིག་གི་དོན་དག་འདི་ལ་དེ་འདྲ་སྣང་ཆུང་བྱེད་མི་རུང་།”
ངས་སྣང་ཆུང་བྱེད་ཀྱི་མེད། མུ་མཐུད་དུ་ཤོད། གདོན་འདྲེ་ཁོག་ལ་ཞུགས་ཐེངས་རེར་
ཁྱོད་ཀྱིས་སྡིག་པ་རེ་གསོག་གི་རེད།"
ཨ་ཁུ་ཇོན་གྱིས་‘དེ་ངས་ཀྱང་ཤེས་ཡོད། ནམ་རྒྱུན་དེ་འདྲ་ཞིག་ཡིན། ང་རང་ཉིད་ཀྱིས་
བསྒྲུབས་པའི་དོན་ངན་ཕྱེད་ཀ་མ་གཏོགས་བཤད་མྱོང་མེད། ཅེས་བཤད།
དེ་འགྲིག་འདུག ཁོག་ཏུ་སྦས་ན་བཟང་།
"ཆབ་ཟོམ་ཡག་པོ་འདིས་ཀྱང་ང་ལ་སྡིག་པ་གསོག་གིན་པའི་སྣང་བ་སྐྱེད།”
དེས་ན་ཕྱི་ལོགས་སུ་རྩྭ་ལྡུམ་ཁྲོད་དུ་སོང་། ད་དེ་འདྲ་བཤད་ཀྱི་མ་འདུག དོར་མ་ཡར་
འཐེན་དང་། སོང་ནས་ཉལ།” ཨ་ཕས་ཁོའི་ལས་དོར་གྱི་ཆབ་མ་རང་སོར་འཐེན་རྗེས་ཆབ་
མགོ་ཐག་སེ་བརྒྱབ། ཁོས་ཆབ་ཟོམ་ཆུ་བཤལ་གྱི་འཇུ་ལུང་འཐེན་རྗེས། ཆབ་ཟོམ་ནང་དུ་
གོར་གོར་དུ་འཁོར་བཞིན་པའི་ཆུ་འཁོར་ལ་དང་དོད་དང་བཅས་བལྟས།
ཨ་མ་ཡར་ལངས་པའི་སྐབས་སུ་སྒར་ཧྲིལ་པོ་ད་དུང་ཡང་ནག་ཐོམ་མེ་རེད། གཙང་སྦྲ་
ཁང་གི་སྒོ་མོ་ཁག་ལས་འོད་སྣང་ཤུགས་ཆུང་རེ་འཕྲོས་ཡོད། སྲང་ལམ་གཡས་གཡོན་གྱི་
རས་གུར་ཁག་ནས། སྡུར་སྒྲ་འདྲ་མིན་སྣ་ཚོགས་ཤིག་གྲག་གི་འདུག
ཨ་མས་“ཡ། ཡར་ལོངས། ཡར་ལོངས། ང་ཚོ་མགྱོགས་པོར་ལམ་ལ་འབུད་དགོས། ཉི་
མ་འཆར་རྒྱུར་དུས་ཡུན་རིང་པོ་མེད།" ཅེས་བཤད་ཅིང་། དེ་ནས་ཁོ་མོས་གཙིར་སྒྲ་ཅན་
གྱི་སྒྲོན་མེའི་ཤེལ་སྒོ་ཡར་བཀྱགས་ནས། སྡོང་རས་ལ་མེ་བསྒྲོན་" ཡ། ཁྱོད་ཚོ་ཚང་མ་
ཡར་ལོངས།
རས་གུར་གྱི་ནང་དུ་གཡོ་འགུལ་དང་ཟང་ཟིང་ཞིག་ལངས། ཚང་མས་མལ་གཟན་དང་
ཉལ་ཐུལ་ཚང་མ་ལྟག་རྒྱབ་ཏུ་གཡུགས་ཤིང་། སྒྲོན་འོད་མཐོང་བས་གཉིད་མ་སད་ཀྱི་མིག་
རྣམས་ཟིམ་ཟིམ་བྱེད། ཨ་མས་ཁོ་མོས་ཉལ་དུས་གོན་ཡོད་པའི་ནང་གོས་དེའི་སྟེང་དུ་ཐད་
ཀར་གྱོན་གོས་བཀླུབས། ཁོ་མོས་ང་ཚོར་འཚིག་ཇ་མེད། ང་ཚོར་སོབ་གོར་ཁ་ཤས་ཤིག་
ཡོད་པས། དེ་ཚོ་ང་ཚོས་ལམ་ཐོག་ཏུ་ཟོས་ཆོག ད་ལྟ་ཡར་ལོངས་དང་། དེ་ནས་ང་ཚོས་ཅ་
དངོས་ཁག་དོས་འཁོར་དུ་བརྩིག་དགོས། ཡ། ད་མགྱོགས་པ་བྱོས། སྐད་ཅོར་མ་རྒྱག ཁྱིམ་
མཚེས་ཚོ་གཉིད་ལས་སློང་མི་རུང་།" ཞེས་བཤད།
ཁོ་ཚོ་ཚང་མ་མལ་ལས་ཡོངས་སུ་ལངས་ཚར་བའི་བར་དུ་ཡུད་ཙམ་འགོར་
སོང་། ཨ་མས་བྱིས་པ་གཉིས་ཀར་“ཡ། ཁྱོད་ཚོ་གང་དུའང་རྒྱུག་མ་འགྲོ་ཨ།" ཞེས་ཉེན་
བརྡ་བཏང་། དེ་ནས་ཁྱིམ་ཚང་གང་པོས་གྱོན་གོས་གོན་ཚར་སོང་བས། སྐྱེས་པ་ཚོས་
རས་རྒོད་གྱི་གུར་དེ་མར་ཕབ་ནས་དོས་འཁོར་སྟེང་དུ་བརྩིགས། ཨ་མས་ཡག་པོ་བརྩིགས་
ནས་སྟེང་ངོས་སྙོམས་པོ་བྱོས་ཨ།” ཞེས་གསལ་འདེབས་བྱས། ཁོ་ཚོས་ཅ་དངོས་གཞན་དག་
ཚང་མ་ཡང་བརྩིགས་ཚར་རྗེས། མལ་གདན་དེའི་སྟེང་དུ་བཏིངས་ཤིང་། དེ་ནས་རས་རྒོད་
ཡུག་ཆེན་དེ་གཞུང་རྒྱུག་གི་སྟེང་དུ་འཕངས་ནས། སྟེང་ཕྱོགས་སུ་སྙོམས་པོར་འཐེན།
ཥོམ་གྱིས་"ཡ་ཨ་མ། ད་འགྲིག་སོང་། ད་རླངས་འཁོར་གྲ་སྒྲིག་རེད།" ཅེས་བཤད།
ཨ་མས་སོབ་གོར་གྲང་མོ་སྡེར་མ་གང་འཁྱེར་ཡོང་། “ཡ་འདི། རེ་རེས་གཅིག་རེ་འཁྱེར།
འདི་མ་གཏོགས་མེད།"
རུ་ཐེ་དང་ཝིན་ཧྥིལད་གཉིས་ཀས་སོ་སོའི་སོབ་གོར་བླངས་ནས་དོས་འཁོར་གྱི་སྟེང་དུ་
འགོས། ཁོ་ཚོས་རང་ཉིད་ཀྱི་སྟེང་དུ་མལ་གཟན་ཞིག་འཕངས་རྗེས། སོབ་གོར་གྲང་མོ་དེ་
ལག་ཏུ་བཟུང་ནས་མུ་མཐུད་དུ་ཕྱིར་གཉིད་སོང་། ཋོམ་ཁ་ལོ་བའི་འདུག་སྟེགས་སུ་བསྡད་
ནས། འཕྲུལ་སློང་རྐང་གདན་གྱི་སྟེང་དུ་རྐང་པ་བརྫིས། འཕྲུལ་ཆས་ལས་སྦིར་སྒྲ་ཐུང་
ཐུང་ཞིག་གྲག་རྗེས། གྲག་འགུལ་མེད་པར་གྱུར་སོང་།
ཁོམ་གྱིས་“ལྟས་ངན་ཁྱོད། ཨལ། ཁྱོད་ཀྱིས་གློག་རྫས་ཟད་དུ་བཅུག་འདུག་ཨ།” ཞེས་
བཤད།
ཨལ་གྱིས་ངར་སྐད་ཀྱི་སྒོ་ནས་ང་ཚོར་ཡར་མར་འགུལ་བྱེད་ཀྱི་རླངས་སྣུམ་མེད་པས།
ངས་གློག་རྫས་ལ་གློག་ཇི་ལྟར་གསོག་ཐུབ་བམ།" ཞེས་བཤད།
ཋོམ་གློ་བུར་དུ་གད་མོ་ཐག་ཐག་ཏུ་བགད་ཇི་ལྟར་གསོག་ཐུབ་མིན་ངས་མི་ཤེས། གང་
ལྟར་འདི་ཁྱོད་ཀྱི་སྐྱོན་རེད། དེ་བས། ཁྱོད་ཀྱིས་འཕྲུལ་སློང་སྐོར་ཡུ་བསྐོར་དགོས།
"ངའི་སྐྱོན་ག་ལ་ཡིན།”
ཋོམ་རླངས་འཁོར་ལས་བབས་ནས་འདུག་སྟེགས་འོག་ནས་འཕྲུལ་སློང་སྐོར་ཡུ་
བླངས་ཡོང་ནས་“དེས་ན་ངའི་སྐྱོན་རེད།" ཅེས་བཤད།
སྐོར་ཡུ་ངའི་ལག་ཏུ་ཞོག ཨལ་གྱིས་སྐོར་ཡུ་ལག་ཏུ་ཚུར་བླངས། མེ་ཆ་མར་གནོན་
མ་གཏོགས་ངའི་ལག་པ་གཅོག་གི་རེད་ཨ།
“ཡ། ད་སྐོར་དང་
ཨལ་གྱིས་སྐོར་ཡུ་སྐོར་བ་ཡང་དང་ཡང་དུ་བསྐོར་བ་ན། སྒུལ་འཕྲུལ་ལས་མེ་ཁ་
སོས་པའི་ཚག་སྒྲ་གྲག་བྱུང་ལ། དེ་ནས་ཋོམ་གྱིས་གཟབ་གཟབ་ངང་སྣུམ་ཤུགས་ཀྱི་དལ་
མགྱོགས་ངང་གིས་བསྒྲིམས་པ་ན། སྒུལ་འཕྲུལ་ལྡིར་ལྡིར་དུ་གྲག་བྱུང་། དེ་ནས་ཁོས་སྣུམ་
སྒོའི་རྐང་གདན་ཅུང་ལྷོད་བྱུང་བས། ཁྲོབ་སྒྲ་དེ་ཅུང་ཇེ་འཇམ་དུ་གྱུར།
ཨ་མ་ཁོའི་འགྲམ་ནས་ནང་དུ་བུད་ནས་“ང་ཚོས་ཚང་མ་གཉིད་ལས་བསླངས་སོང་
ཞེས་བཤད།
"ཁོ་ཚོ་ཡང་བསྐྱར་ཕྱིར་གཉིད་འགྲོ།"
ཨལ་ཕར་ཕྱོགས་ནས་མགོ་སྒམ་ནང་དུ་བུད་ནས་" ཨ་ཕ་དང་ཨ་ཁུ་ཇོན་གཉིས་ཀ་སྟེང་
དུ་བུད་འདུག མུ་མཐུད་དུ་ཕྱིར་གཉིད་རྒྱུ་ཡིན་ཟེར།" ཞེས་བཤད།
ཁཱོམ་གྱིས་རླངས་འཁོར་དེ་སྒོ་ཆེན་ཕྱོགས་སུ་བསྐོར་ནས་སོང་བ་ན། མཚན་སྲུང་པ་དེ་
གཞུང་ལས་ཁང་ནས་ཕྱིར་བུད་དེ་རླངས་འཁོར་གྱི་སྟེང་དུ་གློག་བཞུ་བཀར།·ཅུང་སྒུག་དང་།
"ཅི་ཞིག་རེད།”
"ཁྱོད་ཚོའི་མིང་ཐོ་གསུབ་དགོས།"
“ཡ་ཡ།”
‘གང་ཕྱོགས་སུ་འགྲོ་རྒྱུ་ཡིན།"
"ཨུན། བྱང་ཕྱོགས་སུ་སོང་ནས་གཅིག་བལྟ་ཟེར་གྱི་ཡོད།
མཚན་སྲུང་པས་བྱ་བ་ལམ་འགྲོ ཅེས་བཤད།
ཁྱོད་ཀྱང་བྱ་བ་ལམ་འགྲོ། ཡ། བདེ་མོ།
རླངས་འཁོར་ལམ་དཀྱིལ་གྱི་ས་འབུར་དེའི་སྟེང་ནས་གཟབ་གཟབ་ཀྱིས་བསྐོར་ནས་
སོང་སྟེ་གཞུང་ལམ་སྟེང་དུ་བུད། ཋོམ་གྱིས་ཁོ་ཚོ་ཐོག་མར་ཡོང་སའི་ལམ་བུ་དེ་ཕྱིར་དེད་
ནས། ཝེ་ཌི་ཕ་ཆི་གྲོང་རྡལ་བརྒྱུད་ནས་གཞུང་ལམ་ཨང་དགུ་བཅུ་གོ་དགུ་པའི་བར་དུ་
སོང་ཞིང་། དེ་ནས་ཁ་བྱང་ཕྱོགས་སུ་འཁོར་ནས། ཨར་འདམ་ལམ་བུ་ཞིག་བརྒྱུད་ནས་བྷེ་
ཁེར་སི་ཧྥིལད་གྲོང་ཁྱེར་གྱི་ཕྱོགས་སུ་སོང༌། ཁོ་ཚོ་གྲོང་ཁྱེར་གྱི་གྲོང་འདབས་སུ་འབྱོར་དུས།
ཞོགས་པའི་སྣང་བ་རིམ་གྱིས་ཤར་ནས་ཡོང་།
ཋོམ་གྱིས་ག་ས་གང་དུ་ཟ་ཁང་རེད་ལ། དེ་ཚོ་ཚང་མར་འཚིག་ཇ་བཙོང་རྒྱུ་འདུག
མཚན་གང་ཚོང་འབྱེད་ཟ་ཁང་དེར་ལྟོས་དང་། ཁོ་ཚོས་འཚིག་ཇ་གྷ་ལོན་བཅུ་རེ་གྲ་སྒྲིག་
བྱས་ཡོད་ངེས་རེད། ད་རུང་ཚ་པོ་ཚ་རྐྱང་ཡིན་རྒྱུ་རེད ཅེས་བཤད།
ཨལ་གྱིས་ཨ་ཙི། ད་ཁ་ཚུམས་ཤིག" ཅེས་བཤད།
ཁོམ་གྱིས་ཁོ་ལ་ཁྲེལ་འཛུམ་དང་བཅས་བལྟས་“ཨུན། ཁྱོད་ཀྱིས་བུ་མོ་ཞིག་བཙལ་
བཞག་སོང་ཨ
"བཙལ་ཡོད། དེ་ཡིན་ན་ཅི་རེད།"
"ཨ་མ། ད་ནངས་ཁོ་ཁམས་དྭངས་ཀྱི་མི་འདུག ཁོ་འགྲོ་རོགས་ཡག་པོ་ཞིག་མ་རེད།
ཨལ་གྱིས་ཁོང་ཁྲོ་སྟོན་བཞིན་“མི་འགྱངས་པར་ང་རང་རང་ཐད་ནས་འགྲོ་རྒྱུ་ཡིན།
མི་ཞིག་ལ་མཚོན་ན། ཁོ་ལ་བཟའ་མི་མེད་ན་འགྲོ་འདུག་ཧ་ཅང་སྟབས་བདེ་རེད། ཅེས་
བཤད།
ཋོམ་གྱིས་“ཁྱོད་ལའང་ཟླ་བ་དགུའི་ནང་དུ་རང་ཉིད་ཀྱི་བཟའ་མི་ཡོད་རྒྱུ་རེད། ངས་
ཁྱོད་གཉིས་ཀྱིས་རྩེད་རེས་འཇུ་རེས་བྱེད་བཞིན་པ་མཐོང་ཡོད།" ཅེས་བཤད།
ཨལ་གྱིས་ཁྱོད་སྨྱོན་པ་རེད། ངས་རླངས་འཁོར་ཞིག་གསོ་ཁང་ཞིག་ནས་བྱ་བ་ཞིག་
བཙལ་རྗེས། རྒྱུན་དུ་ཟ་ཁང་དུ་ཟ་མ་ཟོས་ནས་... །" ཞེས་བཤད།
ཟླ་བ་དགུའི་རྗེས་སུ་ཁྱོད་ལ་ཆུང་མ་དང་ཕྲུ་གུ་ཞིག་ཡོད་རྒྱུ་རེད།
“ ང་ལ་ཡོད་རྒྱུ་མ་རེད་ཅེས་ཁྱོད་ལ་བཤད་པ་ཡིན་ཨ།
ཁོམ་གྱིས་ཁྱོད་རང་ཕོ་གསར་སྤྱང་པོ་ཞིག་རེད། འོན་ཀྱང་། ཉིན་ཞིག་ལ་གཅིག་གིས་
ཁྱོད་ཀྱི་མགོ་ལ་སྐར་མ་འཚེར་བ་ཞིག་རྒྱག་གི་རེད།" ཅེས་བཤད།
"སུ་ཞིག་གིས་རྒྱག་གི་རེད།
ཁོམ་གྱིས་”རྒྱག་མཁན་ཟེར་བ་དེ་གང་དུ་ཡང་ཡོད་པ་རེད།” ཅེས་བཤད།
"ཁྱོད་རང་གིས་རང་ཉིད་བཙོན་ཁང་དུ་... །
ཨ་མས་‘ད་ཁྱོད་གཉིས་ཀྱིས་བཤད་མཚམས་ཞོག” ཅེས་བཤད།
ཁཱོམ་གྱིས་"དེ་ངས་མགོ་བསླངས་པ་ཡིན། ངས་ཁོ་ལ་སྙད་བཙལ་བ་ཡིན། ཨལ། ངས་
བསམ་གཟས་ནས་དེ་འདྲ་བཤད་པ་ཡིན་ཨ། ཁྱོད་བུ་མོ་དེ་ལ་ཧ་ཅང་དགའ་ཡོད་པ་ངས་
ཤེས་མ་སོང་ཞེས་བཤད།
"ང་བུ་མོ་སུ་ལའང་ཧ་ཅང་དགའ་མྱོང་མེད།"
"ཡ། དེ་ཆོག ཁྱོད་བུ་མོ་སུ་ལའང་ཧ་ཅང་དགའ་མེད་པའི་དབང་དུ་ཐོང་ཞོག ངས་ཁྱོད་
ལ་དེ་ཐད་རྩོད་པ་མི་རྒྱག
ཁོ་ཚོའི་དོས་འཁོར་གྲོང་ཁྱེར་གྱི་སྣེ་རུ་སླེབས་པ་ན། ཁོམ་གྱིས་ཕག་རྒྱུ་སྲེག་སྟེགས་དེ་
ཚོར་ལྟོས་དང་། སྲེག་སྟེགས་བརྒྱ་ལྷག་ཡོད་ས་རེད།" ཅེས་བཤད།
ཨ་མས་ངས་སྒོར་མོ་གཅིག་ཟུར་དུ་བསྐུངས་ཡོད། ཁྱོད་ཀྱིས་འཚིག་ཇ་དེ་འདྲ་འཐུང་
འདོད་ན་གཅིག་འཐུངས་ཤིག” ཅེས་བཤད།
"མི་དགོས། ཨ་མ། ངས་རྩེད་མོ་རྩེ་བཞིན་པ་ཙམ་ཡིན།”
"ཁྱོད་ཀྱིས་དེ་འཐུང་འདོད་ན་གཅིག་འཐུང་དང་ཆོག
ངས་འཐུང་རྒྱུ་མིན།”
ཨལ་གྱིས་"དེས་ན་འཚིག་ཇའི་སྐོར་དེ་འདྲ་གླེང་ནས་ཅི་བྱེད།” ཅེས་བཤད།
ཋོམ་ཡུད་ཙམ་ལ་འཇམ་ཅག་གེར་བསྡད་ཅིང་། དེ་ནས་ཁོས་“ང་ཚོས་རང་ཉིད་ཀྱི་རྐང་
རྗེས་དེད་ནས་འགྲོ་བཞིན་པའི་ཚོར་བ་ལྟ་བུ་ཞིག་འདུག དགོང་མོ་དེར་ང་ཚོས་ལམ་འདི་
དེད་ནས་ཡར་ཡོང་བ་རེད།” ཅེས་བཤད།
ཨ་མས་"དགོང་མོ་དེ་ལྟ་བུ་ཞིག་ཡང་བསྐྱར་མགོ་ཐོག་ཏུ་མི་ཡོང་བར་སྨོན། དེ་འདྲའི་
དགོང་མོ་ངན་པ་ཞིག” ཅེས་བཤད།
"ངས་ཀྱང་དོན་དག་དེ་ལྟ་བུར་ཡང་བསྐྱར་མ་འཕྲད་ན་འདོད།"
ཞོགས་པའི་ཉི་མ་ཁོ་ཚོའི་གཡས་ཕྱོགས་ནས་ཤར་ཡོང་ལ། དོས་འཁོར་གྱི་གྲིབ་མ་ཆེན་
པོ་དེ་ཁོ་ཚོའི་འགྲམ་ནས་རྒྱུག་གི་འདུག་ཅིང་། གྲིབ་མ་དེ་ལམ་འགྲམ་གྱི་ཀ་བ་ཚོའི་སྟེང་
དུ་རྡེབ་བཞིན་རྡེབ་བཞིན་འགྲོ། དེ་ནས་ཁོ་ཚོ་བསྐྱར་འཛུགས་བྱས་པའི་ཧོ་ཧྥེར་གྲོང་ཚོ་
བརྒྱུད་ནས་སོང་།
ཥོམ་གྱིས་ལྟོས་དང་། གནས་སྤོ་པ་གསར་དུ་སླེབས་འདུག ས་གནས་སྔོན་མ་དེ་ག་
རང་ཡིན་པ་འདྲ།" ཞེས་བཤད།
ཨལ་གྱིས་དལ་མོས་ངམ་ནག་པོ་དེ་སྟོན་མཚམས་བཞག གཅིག་གིས་ང་ལ་ཟེར་ན།
འདི་གའི་མང་ཚོགས་འགའ་རེའི་སྟེང་དུ་མེ་སྲེག་ཐེངས་བཅོ་ལྔ་ཉི་ཤུ་ཡོང་མྱོང་ཡོད་ཟེར།
ཁོ་ཚོ་བྲོས་ནས་ལྕང་ཚལ་གྱི་མར་ཕྱོགས་སུ་བསྐུངས་ནས་བསྡད་ཅིང་། མེས་བསྲེགས་ཟིན་
རྗེས་ཡར་ཕྱིར་ཡོང་ནས་ཡང་བསྐྱར་རྩྭ་ལྡུམ་གྱི་སྤྱིལ་བུ་རེ་ཕུབ་ནས་འདུག་གི་ཡོད་ཟེར།
དེ་ལྟར་འཕྱི་བ་དང་འདྲ་བར། འཚོ་བ་འདིར་གོམས་སོང་བའི་རྐྱེན་གྱིས། ཡུན་གྱིས་ཁོང་
ཁྲོ་ཡང་ཟ་ཡི་མེད་ཟེར། ཁོ་ཚོའི་སེམས་སུ་འདི་ནི་གནམ་གཤིས་ངན་པ་ལ་འཕྲད་པའི་
རྩིས་ཐང་ལྟ་བུ་ཞིག་མ་གཏོགས་ཡོད་ས་མ་རེད།”
ཥོམ་གྱིས་“ང་ལ་མཚོན་ན་དགོང་མོ་དེ་ནི་དངོས་གནས་གནམ་གཤིས་ངན་པ་
ཞིག་རེད།" ཅེས་བཤད། ཁོ་ཚོ་ཁོད་ཡངས་པའི་གཞུང་ལམ་སྟེང་དུ་མུ་མཐུད་དུ་སོང་
ཞིང་། ཞོགས་པའི་ཉི་ཟེར་གྱིས་ཁོ་ཚོར་གྲང་འདར་རྒྱག་ཏུ་བཅུག ཁོམ་གྱིས་"ཞོགས་པ་
ཇེ་འཁྱག་ཏུ་འགྲོ་ཡི་འདུག་ཨ། དགུན་ཤར་གྲབས་ཡོད་ས་རེད། དགུན་མ་ཐོན་གོང་དུ་
ང་ཚོའི་ལག་ཏུ་སྒོར་མོ་རེ་ཡོང་ཐུབ་པར་སྨོན། དགུན་ཁ་གུར་ནང་དུ་འདུག་དགོས་དུས་
དཀའ་རྒྱུ་རེད།" ཅེས་བཤད།
ཨ་མས་ཤུ་རིང་ཞིག་འཐེན་ཞིང་། དེ་ནས་མགོ་བོ་དྲང་མོར་དགྱེ་ནས་ཁཱོམ། དགུན་ཁ་
ང་ཚོར་ཁང་པ་ཞིག་ངེས་པར་དུ་ཡོད་དགོས། ངོ་མ་བཤད་པ་ཡིན། ཁང་པ་ཞིག་མ་ཡོད་
ཐབས་མེད་ཡིན། རུ་ཐེ་ཅུང་འགྲིག་འགྲོ་སྲིད་མོད། འོན་ཀྱང་། ཝིན་ཧྥིལད་ད་དུང་ལོ་
ན་ཆུང་ཆུང་རེད། ཆར་དུས་སླེབས་པའི་སྐབས་སུ་ང་ཚོར་ཁང་པ་ཞིག་ངེས་པར་དུ་ཡོད་
དགོས། གོ་ཐོས་སུ། འདི་ཕྱོགས་སུ་ཆར་པ་ཧ་ཅང་ཤུགས་ཆེན་འབབ་ཟེར།” ཞེས་བཤད།
ཁང་པ་ཡོད་འགྲོ་ཡི་རེད། ཨ་མ། ཁྱོད་ཀྱིས་སེམས་ཁྲལ་མ་བྱེད། ང་ཚོར་ཁང་པ་ཞིག་
ཡོད་འགྲོ་ཡི་རེད།
ཀླད་ཁེབས་དང་པང་གཅལ་ཡོད་ས་ཞིག་ངེས་པར་དུ་མཁོ། བྱིས་པ་ཚོ་ས་རློན་སྟེང་
དུ་ཉལ་མི་དགོས་པ་ཞིག་བྱེད་དགོས།
"ང་ཚོས་ཐབས་ཤེས་འཐེན། ཨ་མ།
“ངས་ཁྱོད་ཚོ་ད་ལྟ་སེམས་ཁྲལ་ལ་གཏད་ན་མི་འདོད།
“ང་ཚོས་འབད་བརྩོན་བྱེད། ཨ་མ།
ཁོ་མོས་"མཚམས་ལ་ལར་འདི་ལྟར་སྔངས་འཚབ་སྐྱེས། ངའི་སེམས་ཤུགས་ཉམས་ཀྱི་
འདུག" ཅེས་བཤད།
"ངས་ཁྱོད་ཀྱི་སེམས་ཤུགས་ཉམས་པ་ཞིག་མཐོང་མྱོང་མེད།
"མཚན་མོ་འགའ་རེར། བསམ་བློ་བཏང་ཡོང་དུས་དངོས་གནས་སེམས་ཤུགས་ཆག་
གི་འདུག”
གློ་བུར་དུ་རླངས་འཁོར་གྱི་མདུན་ངོས་ནས་སིར་སྒྲ་དྲག་པོ་ཞིག་གྲག་ཡོང་། ཁོམ་གྱིས་
ཁ་སྒྱུར་འཁོར་ལོར་དམ་པོར་འཇུས་ནས། ཁ་འགོག་རྐང་གདན་རྩད་པ་བར་དུ་མར་མནན་
པས། དོས་འཁོར་གྱིས་གསིག་རྡེབ་ཅིག་བྱས་རྗེས་བསྡད། ཋོམ་གྱིས་ཤུ་རིང་ཞིག་འཐེན་
རྗེས་འདུག་སྟེགས་ངོས་སུ་རྒྱབ་ཁེན། ཨལ་རླངས་འཁོར་ལས་ལྡིང་ནས་མདུན་གྱི་འཁོར་
ལོའི་རྩར་བརྒྱུགས།
ཨལ་གྱིས་འདི་འདྲའི་གཟེར་མ་ཆེན་པོ་ཞིག ཅེས་སྐད་བརྒྱབ།
"ང་ཚོར་དབུགས་རྐྱལ་འཚེམ་སྤྱད་ཡོད་དམ།"
ཨལ་གྱིས་་མེད། མེད། ཚང་མ་སྤྱད་ཚར། ལྷན་པ་གཅིག་པོ་ཡོད་མོད། འོན་ཀྱང་། སྦྱོར་
སྤྱིན་མེད།” ཅེས་བཤད།
ཥོམ་ཁ་ཚུར་འཁོར་ནས། ཨ་མ་ལ་སྐྱོ་འཛུམ་ཞིག་བསྟན་ནས་“ཁྱོད་ཀྱིས་སྒོར་མོ་
གཅིག་པོ་དེ་མ་གླེང་ན་འགྲིག་ཡོད་པ་རེད། ང་ཚོས་གང་ལྟར་ཐབས་ཤེས་ཤིག་འཐེན་ནས་
རྐྱལ་བ་དེ་འཚེམ་ཐབས་བྱེད་གི་རེད།” ཅེས་བཤད་རྗེས། ཁོ་རླངས་འཁོར་ལས་བབས་ནས།
དབུགས་རྐྱལ་རལ་ཡོད་པའི་འཁོར་ལོའི་རྩར་སོང་།
ཨལ་གྱིས་འཁོར་སྐྱིབས་ཀྱི་ནང་དུ་ཟུག་ཡོད་པའི་གཟེར་མ་ཆེན་པོ་དེ་བསྟན། “འདི་
རེད
"རྫོང་ཡོངས་ན་གཟེར་མ་གཅིག་མ་གཏོགས་མེད་པའི་དབང་དུ་བཏང་རུང་། ང་ཚོ་
གཅིག་པོ་དེའི་སྟེང་དུ་བརྒྱུགས་ཡོད་ངེས་རེད།”
ཨ་མས་“ངན་པ་རེད་འདུག་གམ།” ཞེས་དྲིས།
དེ་འདྲ་ངན་པ་མ་རེད། འོན་ཀྱང་། ང་ཚོས་ངེས་པར་དུ་བཙེམ་དགོས།
བཟའ་ཚང་གང་པོ་དོས་འཁོར་སྟེང་ནས་གཅིག་མཇུག་གཉིས་མཐུད་དུ་མར་ལྡིང་། ཨ་
ཕས་དབུགས་ཤོར་བ་རེད་དམ ཞེས་དྲིས་ཤིང་། དེ་ནས་ཁོས་འཁོར་ལོ་མཐོང་བས་ཁུ་
སིམ་མེར་གྱུར།
ཁྲོམ་གྱིས་ཨ་མ་འདུག་སྟེགས་སྟེང་ནས་ཕར་ནུར་དུ་བཅུག་ནས། འབོལ་སྟན་འོག་
ནས་འཚེམ་ལས་ལྕགས་ཀྲིན་དེ་བླངས། ཁོས་ལྷན་པའི་རྡོག་སྒྲིལ་དེ་མར་བཤིག་ནས། སྦྱོར་
རྫས་སྦུག་སྣོད་མར་བླངས་རྗེས་འཇམ་པོས་བཙིར་བཞིན་ཕལ་ཆེར་སྐམ་འདུག འོན་
ཀྱང་། ད་ཐེངས་གཅིག་པོར་འདང་རྒྱུ་རེད། ཡ། ད་ཡིན། འཁོར་ལོ་ཕྱི་མ་གཉིས་ཀ་དམ་
པོར་ཁོག་དང་། དེ་ནས་འདི་ཡར་འགྱོག་རྒྱུ་ཡིན ཞེས་བཤད།
ཋོམ་དང་ཨལ་གཉིས་ཀྱིས་ལས་ཀ་མཉམ་དུ་ལས། ཁོ་ཚོས་འཁོར་ལོ་ཕྱི་མ་གཉིས་ཀའི་
ལྟག་རྒྱབ་ཏུ་རྡོ་རེ་བཞག་རྗེས། མདུན་འཁོར་གྱི་སྲོག་ཤིང་གི་འོག་ཏུ་འདེགས་ཆས་བསྒར་
ནས། འཁོར་ལོ་རལ་པོའི་སྟེང་གི་ལྗིད་ཤུགས་བླངས། ཁོ་ཚོས་འཁོར་སྐྱིབས་ཁ་ཕྱེས་རྗེས་
ནང་ནས་རལ་ཁུང་བཙལ། དེ་ནས་ཁོ་ཚོས་རས་ཧྲུལ་ཞིག་སྣུམ་སྒམ་ནང་གི་རླངས་སྣུམ་
གྱིས་སྦངས་རྗེས། རལ་ཁུང་གི་མཐའ་འཁོར་གཙང་མར་བཀྲུས། ཨལ་གྱིས་དབུགས་
རྐྱལ་དེ་པུས་མོའི་སྟེང་དུ་དམ་པོར་བརྒྱངས་ནས་བཟུང་ཞིང་། ཥོམ་གྱིས་སྦྱོར་རྫས་སྦུག་
སྣོད་དེ་དུམ་བུ་གཉིས་སུ་གཤགས་ནས། ནང་གི་བཤེར་ཁུ་ནུར་པོ་ཅུང་ཙམ་ལྷག་པ་དེ་
ཁོའི་ལྟེབས་གྲིས་འགྱིག་གི་རྐྱལ་བའི་ངོས་སུ་བྱུགས་ཤིང་། དེ་ནས་སེམས་ཆུང་ངང་ནས་
བཤེར་ཁུ་དེ་སྙོམས་པོར་བྱུགས་“ ཡ། ངས་ལྷན་པ་དྲས་ཚར་བའི་བར་དུ་འདི་སྐམ་དུ་ཆུག
ཁོས་ལྷན་པ་སྔོན་པོ་ཞིག་དྲས་ནས་མཐའ་ཚང་མ་གསེག་འདྲ་བྱས། ཨལ་གྱིས་རྐྱལ་བ་
དམ་པོར་བཟུང་ཞིང་། ཁྲོམ་གྱིས་ལྷན་པ་དེ་གཟབ་གཟབ་ངང་ནས་རལ་ཁུང་གི་སྟེང་
དུ་གླན། ‘ཡ། ད་འགྲིག་སོང་། ཚུར་རྐང་གདན་སྟེང་དུ་འཁྱེར་ཤོག་དང་། ངས་སྟེང་དུ་ཐོ་
བས་བརྡུང་།" ཁོས་ལྷན་པའི་སྟེང་དུ་གཟབ་གཟབ་ཀྱིས་བརྡུངས་ཤིང་། དེ་ནས་རྐྱལ་
བ་དེ་ཐང་ལ་བཏིང་རྗེས་ལྷན་པའི་སྣེ་མོ་ཁག་ལ་ཞིབ་ལྟ་བྱས་ཏེ་ད་འདི་འགྲིག་འདུག མུ་
མཐུད་དུ་འགྲོ་ཐུབ་རྒྱུ་རེད། ཡ། ད་འདི་ལྕགས་གོར་སྟེང་དུ་ཕྱིར་སྐོན་དང་། དེ་ནས་ང་
ཚོས་དབུགས་རྒྱག་ཡ། ཨ་མ། བལྟས་ཡོང་ན་ཁྱོད་ཀྱི་སྒོར་མོ་གཅིག་པོ་འཕྲོ་བརླག་གཏོང་
མ་དགོས་པ་འདྲ།"
ཨལ་གྱིས་ང་ཚོར་ཟུར་ཉར་འགྱིག་འཁོར་ཞིག་ཡོད་རྒྱུ་ན་ཨང་འདོད། ཋོམ། ང་ཚོས་
ཟུར་ཉར་འགྱིག་འཁོར་ཞིག་ཉོ་དགོས། ལྕགས་གོར་གྱི་སྟེང་དུ་བསྐོན་ནས་དབུགས་བརྒྱབ་
ཡོད་པ་དེ་འདྲ་ཞིག དེ་ནས་མཚན་མོར་རྐྱལ་བ་རལ་སོང་རུང་བརྗེ་ཐུབ། ཅེས་བཤད།
ཁཱོམ་གྱིས་“ང་ཚོར་ཟུར་ཉར་འགྱིག་འཁོར་ཉོ་བའི་སྒོར་མོ་ཡོད་དུས། ང་ཚོས་དེའི་ཚབ་
ཏུ་འཚིག་ཇ་དང་ཤ་རྩིབ་འགའ་རེ་ཉོ་རྒྱུ་ཡིན་ནོ།།" ཞེས་བཤད།
ཞོགས་པའི་འགྲིམ་འགྲུལ་ཡང་མོ་དེ་གཞུང་ལམ་སྟེང་ནས་ཟིར་སྒྲ་དང་བཅས་རྒྱུག་
བཞིན་གདའ། ཞོགས་པའི་ཉི་མའི་འོད་སྣང་ཇེ་ཆེ་དང་ཇེ་དྲོ་རུ་གྱུར། ལྷོ་ནུབ་ཀྱི་རླུང་བུ་
དེ་འཇམ་ཞིང་ཤུ་སྒྲ་དང་བཅས་གཡུག་ཅིང་། ལུང་གཤོངས་གཡས་གཡོན་གྱི་རྫ་རི་
རྣམས་ནི་མུ་ཏིག་གི་ཡོལ་བ་ལྟ་བུའི་སྨུག་སྤྲིན་ཁྲོད་དུ་རབ་རིབ་ཏུ་སྣང་།
ཥོམ་གྱིས་རྐྱལ་བ་ལ་དབུགས་རྒྱག་བཞིན་པའི་སྐབས་སུ། རོད་སི་ཐེར་ཟེར་བའི་རིགས་
ཀྱི་རླངས་འཁོར་ཆུང་བ་ཞིག་བྱང་ཕྱོགས་ནས་ཚུར་སླེབས་ནས་ལམ་གྱི་འགྲམ་ཕར་ཕྱོགས་
སུ་བསྡད། གདོང་པ་སྨུག་ཅིང་ལུས་ལ་ཆ་འགྲིག་ཚོང་ལས་གྱོན་གོས་གྱོན་ཡོད་པའི་སྐྱེས་
པ་ཞིག་རླངས་འཁོར་ཆུང་བ་ལས་བབས་ནས་ཁོ་ཚོའི་དོས་འཁོར་རྩ་རུ་སླེབས། ཁོ་ནི་ཞྭ་
མེད་མགོ་རྗེན་ཞིག་རེད་ལ། ཁོས་འཛུམ་ཞིག་བསྟན་པ་ན། ཁའི་དུང་སོ་དཀར་པོ་རྣམས་
ཤ་མདོག་སྨུག་པོའི་སྟེང་ནས་གསལ་པོར་མངོན་ཡོང་། ཁོས་ལག་གཡོན་པའི་སྲིན་མཛུབ་
ཀྱི་སྟེང་དུ་གསེར་གྱི་གཉེན་སྒྲིག་སོར་གདུབ་ཅིག་གོན་འདུག་ཅིང་། སྐེ་ཡི་རྒྱུན་ཐག་ཕྲ་
མོ་ཞིག་གི་སྟེང་དུ་གསེར་གྱི་རྐང་སྤོལ་ཞིག་བཏགས་ནས་བྲང་ཁར་དཔྱངས།
ཁོས་སྤྲོ་ལྷང་ལྷང་གིས་"ཞོགས་པ་བདེ་ལེགས།” ཞེས་བཤད།
ཁཱོམ་གྱིས་དབུགས་རྒྱག་མཚམས་བཞག་ནས་ཡར་བལྟས་ཞོགས་པ་བདེ་ལེགས།
ཁོས་རང་ཉིད་ཀྱི་མགོ་བོའི་རྩུབ་ཅིང་ཐུང་བའི་སྐྲ་ལོའི་གསེང་དུ་སྤར་ཤད་བྱས་ཁྱོད་
ཚོས་ལས་ཀ་འཚོལ་བཞིན་པ་ཡིན་ནམ།
འཚོལ་བཞིན་པ་ཡིན་ཡ། སྐུ་ཞབས། ས་སྟེང་དུ་བཙལ་ནས་ས་འོག་ཏུ་འཛུལ་བར་
གཏུགས་ཡོད།
"ཁྱོད་ཚོས་ཁམ་བུ་འཐོག་ཐུབ་བམ།"
ཨ་ཕས་སྔོན་ཆད་བཏོགས་མྱོང་མེད ཅེས་བཤད།
ཁཱོམ་གྱིས་མགྱོགས་པོར་ང་ཚོས་ཅི་ཞིག་ཡིན་རུང་ལས་ཐུབ། ང་ཚོས་ཅི་ཡོད་ན་ཅི་
འཐོག་ཐུབ།” ཅེས་བཤད།
སྐྱེས་པ་དེས་ཁོའི་གསེར་གྱི་རྐང་སྤོལ་ལ་རེག་ཙམ་བྱས། “ཡ། འདི་ནས་བྱང་ཕྱོགས་
སུ་ལེ་དབར་བཞི་བཅུ་ཙམ་སོང་དང་། དེ་གར་ཁྱོད་ཚོར་ལས་ཀ་རྫོགས་མེད་ཅིག་ཡོད།"
ཁོམ་གྱིས་“དངོས་གནས་ཁྱོད་ལ་ཐུགས་རྗེ་ཆེ་ཞུ། ཇི་ལྟར་འགྲོ་དགོས་སྐོར་ང་ཚོར་ཤོད་
དང་། ང་ཚོ་ཐད་ཀར་འགྲོ་རྒྱུ་ཡིན།" ཞེས་བཤད།
‘ཨུན། འདི་ནས་ཡར་བྱང་ཕྱོགས་སུ་ལེ་དབར་སུམ་བཅུ་སོ་ལྔ་སོ་དྲུག་ཙམ་སོང་ན།
ཁྱོད་ཚོ་ཕིག་སི་ལེ་གྲོང་རྡལ་ལ་འབྱོར་རྒྱུ་རེད་ལ། དེ་ནས་ཤར་ཕྱོགས་སུ་འཁོར་ནས་ལེ་
དབར་དྲུག་ཙམ་འགྲོ་དགོས། སུ་དང་ཐུག་ན་ཧོ་ཕེར་ཞིང་ར་གང་དུ་ཡོད་ཅེས་དྲིས་དང་
ཆོག དེ་གར་ལས་ཀ་རྫོགས་མེད་ཅིག་ལས་རྒྱུ་ཡོད།”
ཡ་ཡ། ང་ཚོ་དེ་གར་འགྲོ།
"དེ་མིན་ལས་ཀ་འཚོལ་བཞིན་པའི་ལས་ཀ་པ་གང་དུ་ཡོད་མེད་ཤེས་སམ།
ཥོམ་གྱིས་"ལོས་ཤེས། ཝེ་ཌི་ཕ་ཆིའི་གཞིས་སྒར་ཕྱོགས་སུ་མར་སོང་དང་། དེ་གར་ལས་
ཀ་འཚོལ་མཁན་ཧ་ཅང་མང་པོ་ཞིག་ཡོད། ཅེས་བཤད།
ང་མར་སོང་ནས་གཅིག་བལྟ་དང་། ང་ཚོར་ད་དུང་ལས་ཀ་ལས་མཁན་མི་ཉུང་བ་
ཞིག་དགོས། ཡ། སེམས་ལ་ཟུང་། ཕིག་སི་ལེ་གྲོང་རྡལ་ནས་ཤར་ཕྱོགས་སུ་འཁོར་ནས། ཐད་
ཀར་ཧོ་ཕེར་ཞིང་ར་རུ་སོང་།
ཥོམ་གྱིས་" ཡ་ཡ། ཐུགས་རྗེ་ཆེ་ཨ། སྐུ་ཞབས། ང་ཚོར་ལས་ཀ་མ་རྙེད་པར་ཐབས་ཟད་
ནས་ཡོད།” ཅེས་བཤད།
‘ཡ་ཡ། ཁྱོད་ཚོ་དེ་རུ་ཐད་ཀར་སོང་ཞིག” ཁོ་གཞུང་ལམ་བརྒྱུད་ནས་སོང་སྟེ། ཁེབས་
མེད་རླངས་འཁོར་ཆུང་བ་དུ་ཕྱིར་བུད་རྗེས་ལྷོ་ཕྱོགས་སུ་བཞུད་སོང་།
ཥོམ་གྱིས་ནུས་ཤུགས་ཡོད་ཚད་དབུགས་མདའི་སྟེང་དུ་བཏོན་ནས་མི་རེས་ཐེངས་ཉི་
ཤུ་རེ་ཡིན་ཨ།” ཞེས་བཤད་གཅིག གཉིས། གསུམ། བཞི། རྒྱག་གྲངས་ཉི་ཤུའི་མཚམས་
སུ་ཨལ་གྱིས་དབུགས་མདའ་ཚུར་བླངས་ཞིང་། དེ་ནས་ཨ་ཕ་དང་། དེ་ནས་ཨ་ཁུ་ཇོན་
བཅས་རེ་རེ་བཞིན་འཁོར། རྐྱལ་བ་དབུགས་ཀྱིས་ཁེངས་ནས་རིལ་རིལ་དང་འཇམ་པོར་
གྱུར། དེ་ལྟར་སྐོར་བ་གསུམ་འཁོར་མཚམས་སུ། བཱོམ་གྱིས་མར་ཕབ་ནས་གཅིག་བལྟ་
དང་། ཞེས་བཤད།
ཨལ་གྱིས་འདེགས་ཆས་ལྷོད་ནས་རླངས་འཁོར་མར་ཕབ། དེ་ནས་ཁོས་དབུགས་
འདང་ཐག་ཆོད་རེད། གཅིག་བྱས་ན་མང་དྲགས་ཡོད་ས་རེད། ཅེས་བཤད།
ཁོ་ཚོས་ལག་ཆ་ཚང་མ་རླངས་འཁོར་དུ་ཕྱིར་གཡུགས་ཤིང་། དེ་ནས་ཋོམ་གྱིས་ཡ། ད་
འགྲོ། ང་ཚོར་ཆེས་མཇུག་མཐར་ལས་ཀ་རེ་ལག་ཏུ་ཡོང་ས་རེད།” ཅེས་བཤད།
ཨ་མ་ཡང་བསྐྱར་དཀྱིལ་དུ་བབས་ཤིང་། ད་ཐེངས་ཨལ་གྱིས་རླངས་འཁོར་བསྐོར།
"ཡ། ད་གཟབ་གཟབ་བྱས་ཏེ་སྐོར་མ་གཏོགས་འཁོར་ཆག་འདི་འཚིག་ཡོང་། ཨལ།"
ཁོ་ཚོ་ཞོགས་པའི་ཉི་འོད་འོག་གི་ཞིང་ས་བརྒྱུད་ནས་མདུན་དུ་སོང་། ཞོགས་པའི་སྨུག་
སྤྲིན་རྣམས་རི་བོའི་རྩེ་མོ་དང་བྲལ་བས། སྨུག་ཅིང་དྭངས་པའི་རི་རྩེ་རྣམས་གསལ་པོར་
མངོན་ལ། རི་སུལ་རྣམས་ལ་སྨུག་ནག་གི་མདངས་བབས། དོས་འཁོར་འགྲམ་དུ་རྒྱུག་པ་
ན་རི་སྐྱེས་ཕུག་རོན་ཚོ་ར་བའི་སྟེང་ནས་ཡར་འཕུར་འགྲོ། ཨལ་གྱིས་ངང་ངམ་ཤུགས་ཀྱིས་
རླངས་འཁོར་ཇེ་མགྱོགས་ནས་ཇེ་མགྱོགས་སུ་བཏང་།
ཥོམ་གྱིས་ཉེན་བརྡའི་ཚུལ་གྱིས་དལ་མོ་བྱོས། ཨལ། རྒྱུག་དྲགས་ན་འགད་ཉེན་ཆེ།
ང་ཚོ་དེ་གར་སླེབས་པར་བྱེད་དགོས། གཅིག་བྱས་ན་དེ་རིང་ལས་ཀ་ལས་ཐུབ་ཀྱང་སྲིད།
ཅེས་བཤད།
ཨ་མས་དགའ་ཚོར་དང་བཅས་སྐྱེས་པ་བཞི་པོར་ལས་ཀ་རྙེད་པ་ཡིན་ན། དེ་ནས་ཅ་
དངོས་འགའ་རེ་སྔ་ལེན་ཐོ་འགོད་བྱེད་ཐུབ་ཀྱང་སྲིད། ཁྱོད་ཀྱིས་འཚིག་ཇ་འདི་འདྲ་དྲན་
གྱི་འདུག་པས། ངས་ཐོག་མར་འཚིག་ཇ་ཉོ་དགོས་ལ། དེ་ནས་གྲོ་ཕྱེ་དང་བག་ལེབ་སྲེག་ཕྱེ།
ཤ་བཅས་ཉོ་དགོས། ཤ་རྩིབ་ཐོག་མ་ཉིད་ནས་མ་ཉོས་ན་དགའ་རྒྱུ་རེད། དེ་རྗེས་སུ་ཉོ་ཆོག
གཟའ་སྤེན་པ་ལྟ་བུར་ཉོ་ཆོག ད་དུང་འདག་རྫས་ཤིག་ཀྱང་ཉོ་དགོས། ང་ཚོ་འདུག་ས་ག་
འདྲ་ཞིག་ཡིན་ནམ ཞེས་བཤད་ཅིང་། དེ་ནས་མུ་མཐུད་དུ་ད་དུང་འོ་མ་དགོས། རོ་སི་
ཤ་རོན་གྱིས་འོ་མ་འཐུང་དགོས་ཀྱི་ཡོད་པས། ངས་འོ་མ་ཅུང་ཙམ་ཡང་ཉོ་དགོས། སྐྱེ་
གཡོག་མ་མ་དེས་ཁོ་མོས་འོ་མ་འཐུང་དགོས་ཟེར།” ཞེས་བབ་ཅོལ་དུ་བཤད།
སྦྲུལ་ཞིག་གཞུང་ལམ་ངོས་སུ་དཀྲིས་འགྲིལ་བྱེད་བཞིན་ནུར། ཨལ་གྱིས་རླངས་འཁོར་
གྱི་ཁ་དཀྱུས་ནས་དེའི་སྟེང་དུ་བརྒྱུགས་རྗེས། ཡང་བསྐྱར་རང་ཉིད་ཀྱི་ལམ་ཐིག་ཏུ་ཕྱིར་
བབས།
ཋོམ་གྱིས་རྩྭ་སྦྲུལ་ཞིག་རེད། ཁྱོད་ཀྱིས་དེ་ལྟར་བྱེད་མི་རུང་ཞེས་བཤད།
ཨལ་གྱིས་" ཁོ་ཚོ་མཐོང་དུས་སྡང་སེམས་སྐྱེ་ཡི་འདུག སྦྲུལ་རིགས་ཚང་མར་
སྡང་། འདི་ཚོ་མཐོང་དུས་ཕོ་བའི་ནང་དུ་ན་ཟུག་རེ་གཏོང་གི་འདུག་ཅེས་བཤད།
སྔ་དྲོར་སླེབས་པ་ན། གཞུང་ལམ་སྟེང་དུ་འགྲིམ་འགྲུལ་འཚང་ཁ་ཇེ་ཆེ་ནས་ཇེ་ཆེ་རེད།
སྒོ་མོའི་སྟེང་དུ་སོ་སོའི་སྤྱི་གཉེར་ཁང་གི་རྟགས་ཐེལ་བཀོད་ཡོད་པའི་ཚོང་པ་ཚོའི་གདན་
གཉིས་རླངས་འཁོར་ཆུང་བ་དང་། གཞུག་ཏུ་ལྕགས་ཐག་སིལ་སིལ་དུ་དཔྱངས་པའི་སྣུམ་
སྐྱེལ་དོས་འཁོར་དཀར་དམར། སྡེབ་ཚོང་ཁང་ཚོའི་སྒོ་མོ་གྲུ་བཞི་ཆེན་པོ་ཅན་གྱི་ཚོང་ཟོང་
སྐྱེལ་འདྲེན་རླངས་འཁོར་བཅས་ཀྱིས་གཞུང་ལམ་སྟེང་དུ་ཟང་ཟིང་ལང་ལོང་བྱེད། གཞུང་
ལམ་གྱི་གཡས་གཡོན་དུ། འབྲས་སྡོང་གི་མགོ་ལྕོག་དུད་ནས་ཡོད་པའི་ཤིང་འབྲས་ར་བ་
དང་། འཁྲི་ཤིང་གི་ལོ་མ་ལྗང་ཁུ་དག་རྒུན་སྡོང་ཚོའི་བར་དུ་ས་གདན་ལྟར་བཏིངས་པའི་
རྒུན་འབྲུམ་ཞིང་ར་སྣ་ཚོགས། ད་དུང་ཆུ་ཀུབ་བཏབ་ཡོད་སའི་ཞིང་ས་ལེབ་མོ་དང་། འབྲུ་
རིགས་བཏབ་ཡོད་སའི་ས་ཞིང་སོགས་ཡུལ་ལུང་འདིའི་འབྱོར་ཕྱུག་གི་ལང་ཚོ་ཡོད་ཚད་ཁོ་
ཚོའི་མིག་སྔར་བཤམས་ཡོད། སྔོ་ལྗང་གི་ཚང་ཚིང་ཁྲོད་དུ། ཁང་པ་དཀར་པོ་རྣམས་རེ་
རེ་བཞིན་ལངས་ནས་ཡོད་ཅིང་། དེ་དག་གི་སྟེང་དུ་རྒྱ་སེ་མེ་ཏོག་གིས་བརྒྱན་ཡོད། ད་ལྟ།
དགོང་གི་ཉི་མར་གསེར་མདངས་འཕྲོ་ཞིང་དྲོད་ཁོལ་བབས།
དོས་འཁོར་མགོ་སྒམ་གྱི་ནང་དུ་ཨ་མ་དང་ཋོམ། ཨལ་བཅས་ཀྱིས་དགའ་སྤྲོའི་མགོ་མ་
ནོན་པར་འདུག ཨ་མས་ºང་རང་ཧ་ཅང་ཡུན་རིང་ཞིག་ལ་དེ་རིང་ལྟ་བུ་དགའ་མྱོང་མེད།
གལ་སྲིད་ང་ཚོས་ཁམ་བུ་རྫོགས་མེད་ཅིག་བཏོགས་པ་ཡིན་ན། ང་ཚོ་ཁང་པ་ཞིག་གི་ནང་
དུ་འདུག་ཐུབ་སྲིད། ཟླ་བ་གཉིས་ཙམ་གྱི་རིང་ལ་ཐ་ན་ཁང་པ་ཞིག་གླས་ནས་འདུག་དགོས་
རུང་མི་སྐྱོན། ང་ཚོ་ངེས་པར་དུ་ཁང་པ་ཞིག་གི་ནང་དུ་འདུག་དགོས།” ཞེས་བཤད།
ཨལ་གྱིས་ངས་རང་ཉིད་ཀྱི་སྒོར་མོ་རྣམས་ལོགས་སུ་གསོག་རྒྱུ་ཡིན་ལ། སྒོར་མོ་གང་
འཚམས་ཤིག་བསགས་རྗེས། གྲོང་རྡལ་དུ་སོང་ནས་རླངས་འཁོར་ཞིག་གསོ་ཁང་ཞིག་ནས་
ལས་ཀ་བྱེད་རྒྱུ་ཡིན། ཁང་པ་ཞིག་གི་ནང་དུ་བསྡད་ནས། ཟ་ཁང་གི་ནང་ནས་ཟ་མ་ཟོས་
ཆོག དགོང་མོ་རྟག་པར་གློག་བརྙན་བལྟ་བར་འགྲོ་རྒྱུ་ཡིན། དེར་འགྲོ་སོང་ཆེན་པོ་མེད།
གླང་རྫིའི་སྐོར་གྱི་གློག་བརྙན་ལ་བལྟ་དགོས། ཞེས་བཤད་ཅིང་། ཁོས་ལག་པས་ཁ་སྒྱུར་
འཁོར་ལོར་དམ་པོས་འཐམས།
དྲོད་སེལ་ཆས་ནས་ཕོབ་སྒྲ་གྲག་ཅིང་རླངས་པ་སིར་སིར་དུ་མཆེད་པས། ཁོམ་གྱིས་
ཁྱོད་ཀྱིས་ཆུ་བསྣན་ཡོད་དམ ཞེས་དྲིས།
བསྣན་ཡོད། རླུང་བུ་ང་ཚོའི་རྒྱབ་ཕྱོགས་སུ་ཡོད་ཅིང་། དེའི་རྐྱེན་གྱིས་ཆུ་ཁོལ་བ་རེད།
ཋོམ་གྱིས་"གནམ་གཤིས་དངོས་གནས་ཡག་པོ་འདུག་ཨ། ང་རང་མག་ལེ་སི་ཋིར་
བཙོན་ཁང་དུ་ཡོད་སྐབས། ནམ་རྒྱུན་ལས་ཀ་ལས་ཞོར་ལ་བསམ་བློ་བཏང་ནས་བསྡད་པ་
ཡིན་ལ། སེམས་ལ་འདྲ་མིན་སྣ་ཚོགས་དྲན་ནས། བསམ་བློར་ཁོམ་ལོང་ཞིག་མེད། ད་ལྟ་
བསམ་ན། དེ་ནི་དེ་འདྲའི་རྒྱང་ཐག་རིང་བ་ཞིག་རེད་ཨང་། རང་ཉིད་བཙོན་དུ་སོང་ནས་
ལོ་ངོ་མང་པོ་ཞིག་ཕྱིན་སོང་བའི་སྣང་བ་སྐྱེ། བཙོན་ཁང་དུ་བཙོན་སྲུང་ཞིག་གིས་ང་ལ་
དཀའ་ལས་གཏད་མྱོང་། དངོས་གནས་ཁོ་དང་འཁྲུག་འཛིང་ཞིག་བྱེད་རྩིས་ཡོད། ང་རང་
ཉེན་རྟོག་པ་ལ་མི་དགའ་དོན་ཡང་དེའི་དབང་གིས་ཡིན་པ་འདྲ། ཉེན་རྟོག་པ་རེ་རེའི་ངོ་
གདོང་དུ་ཁོའི་སྣང་བརྙན་མཐོང་གི་ཡོད་པ་འདྲ། ཁོའི་གདོང་པ་རྒྱུན་པར་དམར་པོར་གྱུར་
ནས། ཕར་བལྟས་ཚོད་ཀྱིས་ཕག་པ་ཞིག་དང་འདྲ། ཁོ་ཚོས་ཟེར་ན། ཁོ་ལ་ནུབ་ཕྱོགས་སུ་
སྤུན་ཟླ་ཞིག་ཡོད་ཅིང་། བཙོན་པ་ཚོ་ཁོའི་རྩར་བཟང་བཙོན་དུ་བཏང་ནས། དེ་གར་རིན་
མེད་དུ་ལས་ཀ་ལས་དགོས་ཟེར་ལ། གལ་སྲིད་བཙོན་པ་ཞིག་གིས་རྙོག་དྲ་བསླངས་ན།
ཁོ་བཟང་བཙོན་གྱི་དམ་ལས་འགལ་སོང་ཟེར་ནས་ཕྱིར་བཙོན་དུ་འཇུག་གི་ཡོད་ཟེར། མི་
དེ་ཚོས་དེ་འདྲ་བཤད་ཀྱི་ཡོད།” ཅེས་བཤད།
ཨ་མས་“དེ་ཕྱོགས་ལ་བསམ་བློ་ཙམ་ཡང་མ་གཏོང་། ངས་གྲོ་ཕྱེ་དང་ཞག་ཚིལ་སོགས་
བཟའ་རྒྱུ་ཧ་ཅང་མང་པོ་ཞིག་གསོག་རྒྱུ་ཡིན།" ཞེས་བཤད།
ཋོམ་གྱིས་"དེ་ཐད་ལ་བསམ་བློ་རེ་བཏང་ནའང་མི་བཟང་རྒྱུ་མེད། དེ་ཕྱོགས་སུ་སེམས་
པ་མི་འཁོར་ཟེར་ནས་བཙན་པོ་བྱས་ན། བསམ་བློ་འདི་དེ་ཕྱོགས་སུ་ཤོར་འགྲོ་བ་ཞིག་རེད།
དེ་གར་མི་ཁྱད་མཚར་ཞིག་ཡོད་པ་རེད། ཁོའི་སྐོར་ངས་ཁྱོད་ཚོ་ལ་བཤད་མྱོང་མེད། ཁོ་
ནི་འཁྱམ་པོ་སྣང་སྐྱིད་འདྲ་པོ་ཞིག་ཡིན་ལ། གཞན་ལ་གནོད་འཚེ་གཏོང་མཁན་དེ་འདྲ་
མིན། ཁོ་ནམ་རྒྱུན་བཙོན་བྱོལ་བྱེད་རྩིས་ཡོད་ཅིང་། མི་ཚོས་ཁོ་ལ་ཨ་ཁུ་འཁྱམ་པོ་ཞེས་
འབོད ཅེས་བཤད་རྗེས། ཁོ་རང་ཁེར་དགོད་ཅིག་བྱས།
ཨ་མས་དེ་ཕྱོགས་སུ་བསམ་བློ་མ་གཏོང་རོགས།" ཞེས་ཞུ་བ་བྱས།
ཨལ་གྱིས་མུ་མཐུད་དུ་ཤོད་དང་། མི་དེའི་སྐོར་མུ་མཐུད་དུ་ཤོད་དང་། ཞེས་བཤད།
ཁཱོམ་གྱིས་"འདི་སྐོར་བཤད་རུང་སྐྱོན་ཅི་ཡང་མེད། ཨ་མ། མི་དེ་རྒྱུན་དུ་བཙོན་
བྱོལ་བྱེད་རྩིས་ཡོད། དེ་བས་ཁོས་དེའི་ཆེད་དུ་འཆར་གཞི་འཐེན་གྱི་ཡོད་པ་རེད། འོན་
ཀྱང་། ཁོས་འཆར་གཞི་ནམ་རྒྱུན་གསང་བ་བྱེད་ཐུབ་ཀྱི་མེད་པས། མི་འགྱངས་པར་མི་
ཚང་མས་ཤེས་ཡོང་ལ། ཐ་ན་བཙོན་སྲུང་པས་ཀྱང་ཤེས་ཡོང་གི་ཡོད། དེ་བས་ཁོ་བཙོན་
བྱོལ་བྱེད་གྲབས་བྱེད་ཐེངས་རེ་རེར། ཁོའི་ལག་མགོར་ལྕགས་སྒྲོག་བསྐོན་ནས་ཕྱིར་འཁྲིད་
ཡོང་གི་རེད། ཡང་ཐེངས་གཅིག་ལ། ཁོས་རང་ཉིད་ཀྱི་བཙོན་བྱོལ་འཆར་གཞི་དེ་རི་མོར་
བྲིས་པ་རེད། འོན་ཀྱང་། ད་ཐེངས་ཀྱང་ནམ་རྒྱུན་དང་འདྲ་བར་རི་མོ་དེ་གཞན་པར་བསྟན་
པ་རེད། འོན་ཀྱང་། མི་གཞན་པ་ཚང་མ་གྲག་འགུལ་ཅི་ཡང་མེད་པར་བསྡད་པ་རེད། དེ་
ནས་ཁོ་སྦས་སྐུང་བྱས་པ་རེད་ལ། དེ་དུས་ཀྱང་གྲག་འགུལ་ཅི་ཡང་མ་བྱུང་། ཁོས་གང་ཞིག་
ནས་ཐག་པ་ཞིག་བཙལ་ཡོང་ནས། བཙོན་ཁང་གི་གྱང་སྟེང་དུ་བུད་པ་རེད། དེ་དུས་བཙོན་
སྲུང་པ་དྲུག་གིས་རྩྭ་ཁུག་ཆེན་པོ་ཞིག་འཁྱེར་ནས་གྱང་རྒྱབ་ནས་སྒུག་བསྡད་ཅིང་། འཁྱམ་
པོ་སྣང་སྐྱིད་ཐག་པར་འཐམས་ནས་མར་ནུར་ཡོང་བའི་སྐབས་སུ། བཙོན་སྲུང་པ་ཚོས་
འོག་ནས་རྩྭ་ཁུག་བཟེད་བསྡད་པས། འཁྱམ་པོ་སྣང་སྐྱིད་ཐད་ཀར་རྩྭ་ཁུག་ཏུ་འཛུལ་བ་
རེད། ཁོ་ཚོས་ཁོ་དཀྱིགས་ནས་བཙོན་ཁང་དུ་ཕྱིར་ཁྲིད་ཡོང་། མི་ཚང་མ་གད་མོ་ཤི་ཤི་བར་
དུ་བགད་པ་རེད། འོན་ཀྱང་། དེས་འཁྱམ་པོ་སྣང་སྐྱིད་ཀྱི་སྙིང་སྟོབས་ཡོངས་སུ་བཅོམ་སོང་
བས། ཁོ་ངུས་ནས་བསྡད་ཅིང་། དེ་ནས་བཟུང་ཁོ་བླ་འཁྱམས་པ་བཞིན་ཐམ་མེ་ཐོམ་མེས་
བསྡད་པ་དང་། ཁོ་རང་སེམས་པ་སྡུག་དྲགས་པའི་རྐྱེན་གྱིས། ཉིན་ཞིག་ལ་ཁོས་ཁབ་ཅིག་
གིས་རང་ཉིད་ཀྱི་ཁྲག་རྩ་བཅད་ནས་རང་ཤི་བརྒྱབ་པ་རེད། ཁོ་ནི་དངོས་གནས་གཞན་ལ་
གནོད་འཚེ་གཏོང་མཁན་དེ་འདྲ་ཞིག་མིན། དེར་ཡོད་པ་ཚང་མ་ཁྱད་མཚར་ཡ་མཚན་
རྐྱང་ཡིན།” ཞེས་བཤད།
ཨ་མས་"དེ་འདྲའི་སྐོར་མ་བཤད། ངས་ཕུར་ཋེ་བྷོའེ་ཧྥི་ལོའེ་ཌི་ཡི་ཨ་མ་ངོ་ཤེས། ཁོ་
ཡང་གཞོན་ནུ་མ་རབས་ཤིག་མིན། ཁོ་ཡང་འུ་ཐུག་པ་རེད།" ཅེས་བཤད།
དགུང་གི་ཉི་མ་ཇེ་མཐོར་སོང་ནས་ཉིན་གུང་ལ་སླེབས་གྲབས་འདུག་ཅིང་། དོས་འཁོར་
གྱི་གྲིབ་མ་ཇེ་ཆུང་དུ་སོང་ནས་འཁོར་ལོའི་འོག་ཏུ་ནུར་གྱིན་གདའ།
ཨལ་གྱིས་"འདི་ཕྱོགས་ནས་ཡར་སོང་ན་ཕིག་སི་ལེ་གྲོང་རྡལ་ལ་སླེབས་ཀྱི་ཡོད་ས་
རེད། ངས་མར་ཕྱོགས་ཙམ་ནས་ལམ་རྟགས་ཤིག་མཐོང་སོང་།" ཞེས་བཤད། ཁོ་ཚོས་
རླངས་འཁོར་དེ་གྲོང་རྡལ་ཆུང་ཆུང་དེའི་ནང་དུ་བསྐོར་ནས་སོང་ཞིང་། དེ་ནས་ཁ་ཤར་
ཕྱོགས་སུ་འཁོར་ནས་གཞུང་ལམ་ཅུང་ཆུང་ངུ་ཞིག་ཡོད་པ་དེའི་སྟེང་ནས་སོང་། ལམ་གྱི་
གཡས་གཡོན་ཚང་མ་ཤིང་འབྲས་ལྡུམ་ར་ཡིན་པས། གཞུང་ལམ་འདི་ནི་བར་ཁྱམས་ཤིག་
དང་འདྲ།
ཥོམ་གྱིས་“ང་ཚོས་ས་གནས་དེ་ལས་སླ་པོས་རྙེད་ཐུབ་པར་སྨོན།" ཞེས་བཤད།
ཨ་མས་“མི་དེས་ཧོ་ཕེར་ཞིང་ར་ཞེས་སུ་ལ་དྲིས་ཀྱང་ཤེས་ཟེར། ཐག་ཉེ་རུ་ཚོང་ཁང་
ཞིག་ཡོད་རྒྱུ་ན། ལས་ཀ་ལས་མཁན་སྐྱེས་པ་བཞི་ཡོད་པས། ཅ་ལག་སྔ་ལེན་ཐོ་འགོད་
བྱེད་ཐུབ་སྲིད། གལ་སྲིད་ཁོ་ཚོས་ང་ལ་ཅ་ལག་སྔ་ལེན་བྱེད་བཅུག་ན། ངས་དགོང་ཟས་
ཚད་ལྡན་ཞིག་བསྐོལ་རྒྱུ་ཡིན། གཅིག་བྱས་ན་སྐྱོ་ལྡུར་སླང་རྒན་ཞིག་བསྐོལ་དགོས་རྒྱུ་
རེད ཅེས་བཤད།
ཁཱོམ་གྱིས་"ད་དུང་འཚིག་ཇ། དེ་མིན་ད་དུང་ཌ་རམ་ཐ་མག་ཁུག་མ་གང་ཡང་ལེན་
ཐུབ་རྒྱུ་ན། རྡོ་ཐའི་རིགས་ཤིག་ཁ་ལ་མ་རེག་པར་ཡུན་རིང་འགོར་སོང་།" ཞེས་བཤད།
མདུན་ཕྱོགས་སུ། རླངས་འཁོར་ཆུང་བ་མང་པོས་གཞུང་ལམ་བཀག་ནས་འདུག་
ཅིང་། འཕྲུལ་རྟ་དཀར་པོ་མང་པོ་ཞིག་ལམ་འགྲམ་དུ་བསྒྲིགས་འདུག་པས། ཁྲོམ་གྱིས་
‘གཅིག་ཚང་གི་རླངས་འཁོར་ཆག་སོང་བ་ཡིན་རྒྱུ་རེད།” ཅེས་བཤད།
ཁོ་ཚོ་ཉེ་སར་སླེབས་པ་ན། ཀོ་ལྷམ་ཡུ་རིང་དང་དྲག་ཆས་ཆབ་མ་སོག་ཐག་ཅན་གྱོན་
པའི་མངའ་སྡེའི་ཉེན་རྟོག་པ་ཞིག་རླངས་འཁོར་ཆེས་རྗེས་མ་དེའི་མཐའ་རུ་འཁོར་བཞིན་
འདུག ཁོས་ལག་པ་ཡར་བཀྱགས་པ་ན། ཨལ་གྱིས་རླངས་འཁོར་གྱི་ཁ་བཀག ཉེན་རྟོག་
པ་དེ་རླངས་འཁོར་གྱི་འགྲམ་ངོས་སུ་གདེང་ཚོད་ཡོད་པའི་སྒོ་ནས་ཚུར་ཁེན་བྱུང་ཁྱོད་ཚོ་
གང་དུ་འགྲོ་བཞིན་ཡོད།
ཨལ་གྱིས་མི་ཞིག་གིས་ཟེར་ན། འདི་ཕྱོགས་སུ་ཁམ་བུ་འཐོག་རྒྱུའི་ལས་ཀ་ཡོད་ཟེར།
ཞེས་བཤད།
"ལས་ཀ་འཚོལ་མཁན་རེད་ཨ། ཨེ་རེད།
ཁཱོམ་གྱིས་ཡིན་ཡ། ཡིན།” ཞེས་བཤད།
"ཡ་ཡ། འདི་གར་ཅུང་ཙམ་སྒུག་ཨ།” ཁོ་ལམ་ཟུར་དུ་སོང་ནས་མདུན་ཕྱོགས་སུ་བོས།
ཡང་བསྐྱར་གཅིག་སླེབས་བྱུང་། བསྡོམས་པས་རླངས་འཁོར་དྲུག་གྲ་སྒྲིག་རེད། སྐོར་འདི་
ཡར་འཁྲིད་སོང་ན་དགའ་རྒྱུ་རེད།”
ཥོམ་གྱིས་སྐད་མཐོན་པོས་“ཝེ། གནད་དོན་ཅི་ཞིག་རེད།” ཅེས་བཤད།
འགྲིམ་འགྲུལ་དོ་དམ་པ་དེ་སོས་དལ་གྱིས་ཚུར་ཡོང་། མདུན་ཕྱོགས་སུ་གནད་དོན་
ཅིག་བྱུང་འདུག ཁྱོད་ཚོས་སེམས་ཁྲལ་བྱེད་མི་དགོས། བང་རིམ་ལྟར་ཤོག་དང་། ཁྱོད་ཚོ་
ཡར་ཐར་རྒྱུ་རེད།”
དེ་ནས་འཕྲུལ་རྟས་མེ་ཁ་གསོ་བའི་ཚག་སྒྲ་གྲག་བྱུང་ལ། དེ་རྗེས་བསྟར་བར་བསྒྲིགས་
པའི་རླངས་འཁོར་རྣམས་འགུལ་སོང་། ཇོ་ཌི་ཚོང་གི་དོས་འཁོར་དེ་ཆེས་རྗེས་མ་བྱས་ཏེ་
སོང་། འཕྲུལ་རྟ་གཉིས་ཀྱིས་མདུན་ནས་ཁྲིད་ཅིང་། འཕྲུལ་རྟ་གཉིས་ཀྱིས་རྒྱབ་ནས་དེད།
ཥོམ་གྱིས་དོགས་མི་བདེ་བའི་སྒོ་ནས་“དོན་དུ་གནད་དོན་ཅི་ཞིག་ཡིན།” ཞེས་བཤད།
ཨལ་གྱིས་གཅིག་བྱས་ན་ལམ་ཆད་པ་ཡིན་རྒྱུ་རེད།” ཅེས་རང་ཉིད་ཀྱི་བསམ་ཚུལ་
བཤད།
"འཕྲུལ་རྟ་བཞིས་ང་ཚོ་སྐྱེལ་བསུ་བྱེད་དགོས་དོན་ནི་མེད། གནས་ཚུལ་ཡག་པོ་ཞིག་
མ་རེད།
མདུན་ཕྱོགས་སུ་འགྲོ་བཞིན་པའི་འཕྲུལ་རྟ་ཇེ་མགྱོགས་སུ་བཏང་བྱུང་བས། བསྟར་
བར་བསྒྲིགས་པའི་འཁོར་རྙིང་ཁག་ཀྱང་ཇེ་མགྱོགས་སུ་སོང་། དེ་བས་ཨལ་གྱིས་ཀྱང་རྗེས་
ཟིན་ཐབས་ཀྱིས་ཇེ་མགྱོགས་བྱས།
ཥོམ་གྱིས་"འདིར་ཡོད་པའི་མི་འདི་དག་ང་ཚོའི་ཡུལ་མི་རེད། འདི་དག་ཚང་མ་རེད།
གནས་ཚུལ་ཡག་པོ་ཞིག་མ་རེད།" ཅེས་བཤད།
ལམ་ཁྲིད་ཉེན་རྟོག་པ་དེ་གློ་བུར་དུ་ལམ་འགྲམ་གྱི་རྡོ་ཧྲུག་བཏིངས་བའི་འཛུལ་ལམ་
ཞིག་གི་ནང་དུ་འཁོར་ཞིང་། འཁོར་རྙིང་ཚང་མ་དེའི་རྗེས་སུ་གཤར། འཕྲུལ་རྟ་ཚོས་ལྡིར་
སྒྲ་སྒྲོག་བཞིན་ཁོ་ཚོའི་སྔུན་ནས་སོང་། ཁོམ་གྱིས་ལམ་འགྲམ་གྱི་ཡུར་བུའི་ནང་དུ་མི་མང་
པོ་གྲལ་ལ་བསྒྲིགས་ནས་ཡོད་པ་མཐོང་། ཁོ་ཚོས་ཁ་ནས་སྐད་ཅོར་རྒྱག་བཞིན་པ་ལྟར་
ཁ་གདངས་ཀྱི་འདུག་ལ། ཁུ་ཚུར་གནམ་ལ་འཕྱར་བཞིན་གདོང་པར་ཁྲོ་ཉམས་བབས།
བུད་མེད་རྒྱགས་པ་ཞིག་ཁོ་ཚོའི་རླངས་འཁོར་གྱི་ཕྱོགས་སུ་རྒྱུག་ཡོང་བའི་སྐབས་སུ། ལྡིར་
སྒྲ་སྒྲོག་པའི་འཕྲུལ་རྟ་ཞིག་གིས་ཁོ་མོའི་མདུན་ནས་བཀག དེ་ནས་ལྕགས་དྲའི་སྒོ་ཆེན་
ཞིག་ཕྱེས་བྱུང་ཞིང་། འཁོར་རྙིང་དྲུག་པོ་ནང་དུ་འཛུལ་བ་ན། སྒོ་ཆེན་ཡང་བསྐྱར་ཕྱིར་
བརྒྱབ། འཕྲུལ་རྟ་བཞི་པོ་ཁ་ཕྱིར་འཁོར་ནས་སྔོན་མའི་ལམ་དེ་དེད་ནས་ཕྱིར་བརྒྱུགས། ད་
ལྟ་འཕྲུལ་རྟའི་ལྡིར་སྒྲ་རྣམས་འཇགས་སོང་བས། ཁོ་ཚོས་ཡུར་བུའི་ནང་གི་མི་ཚོའི་འབོད་
སྒྲ་ཐག་་རིང་ནས་ཐོས་ཐུབ། རྡོ་ཧྲུག་བཏིངས་པའི་ལམ་བུ་དེའི་འགྲམ་དུ་མི་གཉིས་ལངས་
ནས་འདུག་ཅིང་། ཁོ་གཉིས་ཀྱིས་མེ་མདའ་རེ་བཟུང་འདུག
གཅིག་གིས་སོང་ཡ། སོང་། ཁྱོད་ཚོས་ཅི་ཞིག་ལ་སྒུག་བསྡད་ཡོད། ཅེས་བཤད་པས།
རླངས་འཁོར་དྲུག་པོ་མདུན་དུ་སོང་། དེ་ནས་དཀྱོག་མགོ་ཞིག་བླངས་པ་ན་ཁོ་ཚོ་གློ་བུར་
དུ་ཁམ་འཐོག་སྒར་ནང་དུ་སླེབས།
དེ་གར་གཟུགས་དབྱིབས་སྒམ་ཆུང་ལྟ་བུའི་ཁང་ཆུང་གྲུ་བཞི་མ་ལྔ་བཅུ་ཐམ་པ་ཡོད་
ཅིང་། དེ་དག་གི་ཁང་ཀླད་ལེབ་མོ་རེད་ལ། ཁང་པ་རེ་རེར་སྒོ་རེ་དང་སྒེའུ་ཁུང་རེ་ཡོད།
སྒར་ཧྲིལ་པོ་ཐང་ཆེན་གྲུ་བཞི་མ་ཞིག་གི་སྟེང་དུ་ཆགས་ཡོད། སྒར་གྱི་སྣེ་གཅིག་ཏུ་ཆུ་
མཛོད་ཅིག་མཐོ་སར་བཏེགས་འདུག་ཅིང་། སྣེ་གཞན་དུ་སྐམ་ཟས་ཚོང་ཁང་ཆུང་ཆུང་
ཞིག་ཡོད། ཁང་པ་གྲུ་བཞི་བསྟར་བ་རེ་རེའི་སྣེ་རུ་མེ་མདའ་བཟུང་བའི་མི་གཉིས་རེ་ལངས་
ནས་ཡོད་ཅིང་། ཁོ་ཚོའི་ནང་སྟོད་ཀྱི་བྲང་དུ་སྐར་རྟགས་ཆེན་པོ་རེ་སྦྱར་ཡོད།
རླངས་འཁོར་དྲུག་པོ་བསྡད་པ་ན། ཐོ་ལེན་བྱེད་མཁན་མི་གཉིས་ཚུར་རླངས་འཁོར་
རེ་རེའི་གམ་དུ་ཡོང་ནས་”ལས་ཀ་ལས་འདོད་དམ།"
ཁོམ་གྱིས་“ལོས་འདོད། འོན་ཀྱང་། འདི་གར་ཅི་ཞིག་བྱུང་བ་རེད།” ཅེས་དྲིས།
དེ་ཁྱོད་དང་འབྲེལ་བ་མེད། ལས་ཀ་ལས་འདོད་དམ།
"ལོས་འདོད། ང་ཚོས་ལས་འདོད།"
"མིང་ག་རེ་ཡིན།”
"ཇོ་ཌི།"
“སྐྱེས་པ་ག་ཚོད་ཡོད།”
"བཞི།"
བུད་མེད་ག་ཚོད་ཡོད།
"གཉིས།"
"བྱིས་པ་ག་ཚོད་ཡོད།
་གཉིས།"
,,“ཚང་མས་ལས་ཀ་ལས་ཐུབ་བམ།
‘ ཨོ། ཐུབ་རྒྱུ་རེད།
ཡ། སོང་ནས་ཁང་པ་དྲུག་ཅུ་རེ་གསུམ་པ་འཚོལ། ལས་གླ་ནི་ཁམ་བུ་སྒམ་རེར་སྒོར་
ཟུར་ཕྱེད་ཀ་རེད་ལ། ཤིང་ཏོག་རྨ་ཁ་ཅན་པོ་མི་བརྩི། ཡ། ད་སོང་། སོང་ནས་ཐད་ཀར་ལག
ཀ་ལས།
རླངས་འཁོར་རྣམས་མདུན་དུ་སོང་། ཁང་དམར་གྲུ་བཞི་མ་རེ་རེའི་སྒོ་ངོས་སུ་ཨང་
རྟགས་བཀོད་འདུག ཋོམ་གྱིས་དྲུག་ཅུ་ཐམ་པ། དྲུག་ཅུ་ཐམ་པ་འདི་ན་ཡོད་པས། འདི་
ནས་མར་སོང་ན་ཡིན་རྒྱུ་རེད། དྲུག་ཅུ་རེ་གཅིག དྲུག་ཅུ་རེ་གཉིས། ཨོ། འདི་རེད།" ཅེས་
བཤད།
ཨལ་གྱིས་ཁང་པ་ཆུང་ཆུང་དེའི་སྒོ་མདུན་ནས་དོས་འཁོར་གྱི་ཁ་བཀག བཟའ་ཚང་
གང་པོ་རླངས་འཁོར་སྟེང་ནས་མར་བབས་ནས། མགོ་འཐོམ་འཐོམ་གྱིས་ཡར་ལྟ་མར་ལྟ་
བྱས། སྐབས་དེར་ཉེན་རྟོག་པ་གཉིས་ཁོ་ཚོའི་ཉེ་སར་བཅར་ཡོང་བས། ཁོ་ཚོས་ཕན་ཚུན་
གྱི་གདོང་ལ་བལྟས།
"མིང་ལ་ཅི་ཟེར།"
ཋོམ་གྱིས་ཇོ་ཌི ཞེས་ལན་བཏབ་ཅིང་། དེ་ནས་ངང་ཐུང་གི་རྣམ་པས་"འདི་ཅི་ཞིག་
རེད།” ཅེས་དྲིས།
ཉེན་རྟོག་པ་གཅིག་གིས་མིང་ཐོ་རིང་པོ་ཞིག་བླངས་ཏེ་འདིའི་ངོས་སུ་མི་འདུག ཁོ་ཚོ་
སྔོན་མ་མཐོང་མྱོང་འདུག་གམ། རླངས་འཁོར་གྱི་ཨང་བྱང་ལ་ལྟོས་དང་། མི་འདུག ཐོ་
གཞུང་དུ་མི་འདུག ཁོ་ཚོར་གནད་དོན་མེད་པ་འདྲ།
“ཡ། ཁྱོད་ཚོས་ཉོན་ཨ། ང་ཚོས་ཁྱོད་ཚོར་དཀའ་ལས་ཅི་ཡང་གཏོད་རྩིས་མེད། རང་
ཉིད་ཀྱི་སྐབས་སུ་བབས་པའི་ལས་ཀ་ལས་ནས། ཇུས་མེད་ཇུས་གཏོགས་མ་བྱེད་དང་། ཁྱོད་
ཚོར་གནད་དོན་ཅི་ཡང་མེད།” དེ་ནས་ཉེན་རྟོག་པ་གཉིས་ཀ་ཁ་ཕྱིར་འཁོར་ནས་ཕར་
སོང་། ཁོ་ཚོ་ཐལ་རྡུལ་གྱིས་གང་བའི་སྲང་ལམ་དེའི་སྲང་སྣེ་རུ་སོང་ནས། དེ་གར་སྒམ་ཆུང་
གཉིས་ཀྱི་སྟེང་དུ་བསྡད་པས། ཁོ་ཚོས་སྲང་ལམ་ཧྲིལ་པོ་གསལ་པོར་མཐོང་ཐུབ།
ཁཱོམ་གྱིས་ཁོ་ཚོའི་རྗེས་སུ་ཅེར་ནས་བསྡད། "དངོས་གནས་ལྷག་བསམ་ཟོལ་མེད་ཀྱིས་
སྣེ་ལེན་བྱེད་ཀྱི་འདུག་ཨ།
ཨ་མས་ཁང་པའི་སྒོ་ཕྱེས་ནས་གོམ་པ་གཅིག་ནང་དུ་སྤོས། པང་གཅལ་ངོས་སུ་འབྱར་
བག་ཅན་གྱི་ཚི་དྲེག་འགོས་འདུག ཁང་མིག་དེའི་ནང་དུ་ལྕགས་ཐབ་གཅིག་མ་གཏོགས་
གཞན་པ་ཅི་ཡང་མེད་ཅིང་། ལྕགས་ཐབ་དེ་སོ་ཕག་བཞིའི་སྟེང་དུ་བཞག་འདུག་ལ། དེའི་
བཙའ་ཆགས་པའི་དུད་ཁུང་དེ་ཁང་ཀླད་ནས་ཕྱི་ལོགས་སུ་ཕུད་འདུག ཁང་པའི་ནང་དུ་
རྔུལ་ཆུ་དང་ཚི་དྲེག་འདྲེས་མའི་དྲི་མ་ཞིག་ཁྱབ། རོ་སི་ཤ་རོན་ཨ་མའི་འགྲམ་དུ་ལངས་
ནས་བསྡད་ང་ཚོ་འདིའི་ནང་དུ་འདུག་དགོས་པ་རེད་དམ།"
ཨ་མ་ཡུད་ཙམ་ལ་ཁུ་སིམ་མེར་བསྡད་ཅིང་། དེ་ནས་མཇུག་མཐར་"ཨོ། འདུག་དགོས།
ང་ཚོས་འདིའི་ནང་གཙང་མ་བཀྲུས་པ་ཡིན་ན། དེ་འདྲ་སྡུག་པོ་ཡིན་རྒྱུ་མ་རེད། ང་ཚོས་
ཁང་པའི་ནང་ཕྱིས་བརྡར་གཏོང་དགོས།” ཞེས་བཤད།
བུ་མོས་"འདིའི་ནང་དུ་འདུག་པ་ལས་རས་གུར་ནང་དུ་བསྡད་ན་དགའ།" ཞེས་བཤད།
ཨ་མས་འདི་ལ་པང་གཅལ་འདུག་ཨ། ཆར་བ་འབབ་དུས་ཐིགས་ཆུ་འབབ་རྒྱུ་མ་
རེད།" ཅེས་བཤད་ཅིང་། དེ་ནས་ཁོ་མོ་སྒོའི་ཕྱོགས་སུ་འཁོར་ནས་“ཅ་ལག་མར་ཕབ་ན་
འགྲིག་རྒྱུ་རེད ཅེས་བཤད།
སྐྱེས་པ་ཚོས་འཇམ་ཅག་གེར་ཅ་ལག་རྣམས་མར་ཕབ་ཅིང་། འཇིགས་སྐྲག་ཅིག་ཁོ་
ཚོའི་མགོ་ནང་དུ་འཁོར་ནས་ཡོང་། སྐབས་དེར་ཁང་ཆུང་གྲུ་བཞིས་གང་བའི་ཐང་ཆེན་
ཧྲིལ་པོ་ཡང་ཁུ་སིམ་མེ་རེད། བུད་མེད་ཅིག་སྲང་ལམ་སྟེང་ནས་ཕར་སོང་མོད། ཁོ་མོས་
ཁོ་ཚོར་མིག་གིས་ཙམ་ཡང་མ་བལྟས། ཁོ་མོའི་མིག་ཟུང་ཐང་ལ་ཕབ་ནས་འདུག་ཅིང་། ཁོ་
མོའི་རས་ཁྲའི་ལྭ་བའི་འདབས་ཁ་རྣམས་དར་ལྕོག་བཞིན་དུ་ཧྲལ་ཧྲུལ་དུ་རལ།
ཡིད་ཆད་ཀྱི་སྤྲིན་པ་དེ་རུ་ཐེ་དང་ཝིན་ཧྥིལད་གཉིས་ཀྱི་སྟེང་དུའང་འཐིབས། ཁོ་ཚོ་
སྒར་འདིར་ལྟ་སྐོར་བྱེད་དུ་མ་བརྒྱུགས་པར། དོས་འཁོར་དང་ཁྱིམ་མི་ཚོའི་ཉེ་སར་བཅར་
ནས་བསྡད། ཁོ་ཚོས་འ་ཆད་འུ་ཐུག་གི་རྣམ་པས་སྲང་ལམ་གྱི་སྣེ་གཅིག་ནས་སྣེ་གཅིག་ལ་
བལྟས། ཝིན་ཧྥིལད་ཀྱི་ལག་ཏུ་དོ་པོ་རྒྱག་བྱེད་ཀྱི་ལྕགས་སྐུད་ཅིག་རྙེད་པས། ཁོས་དེ་ཆད་
པའི་བར་དུ་ཕར་འགུག་ཚུར་འགུག་བྱས། ཁོས་ལྕགས་སྐུད་དུམ་པ་ཐུང་ཤོས་དེས་འཕྲུལ་
སློང་སྐོར་ཡུ་ཆུང་ཆུང་ཞིག་བཟོས་ནས། ལག་ནང་ནས་སྐོར་བཞིན་སྐོར་བཞིན་བསྡད།
ཁོམ་དང་ཨ་ཕ་གཉིས་ཀྱིས་ཉལ་གདན་ནང་དུ་འཁྱེར་བཞིན་པའི་སྐབས་སུ། ལས་དྲུང་
པ་ཞིག་འབྱོར། ཁོས་ས་མདོག་གི་དོར་མ་དང་ནང་སྟོད་སྔོན་པོ་གྱོན་ཞིང་། ད་དུང་གོང་
དཀྲིས་ནག་པོ་ཞིག་དཀྲིས་ཡོད། ཁོས་དངུལ་གྱི་མཐའ་སྒྲོམ་ཅན་གྱི་མིག་ཤེལ་ཞིག་གྱོན་
འདུག་ཅིང་། མིག་ཤེལ་གྱི་ཤེལ་ལེབ་མཐུག་པོ་ལས་བལྟས་ཚེ། ཁོའི་མིག་ཟུང་དམར་ཞིང་
ཟུངས་ཤུགས་དང་བྲལ་བར་སྣང་ལ། མིག་འབྲས་གཉིས་ཀ་གླང་ཕྲུག་ཅིག་དང་འདྲ་བར་
ཅེར་ནས་འདུག ཁོས་མདུན་དུ་དགྱེ་ཙམ་བྱས་ནས་ཋོམ་ལ་བལྟས།
ལས་དྲུང་པ་དེས་ངས་ཁྱོད་ཚོ་ཐོ་འགོད་བྱེད་དགོས། ཁྱོད་ཚོའི་ནང་ནས་ལས་ཀ་ལས་
སུ་འགྲོ་མཁན་ག་ཚོད་ཡོད།” ཅེས་བཤད།
ཥོམ་གྱིས་"སྐྱེས་པ་བཞི་ཡོད། ལས་ཀ་ལྗིད་མོ་རེད་དམ།" ཞེས་བཤད།
ལས་དྲུང་པས་ཁམ་བུ་འཐོག་རྒྱུ་རེད། ལས་ཆོད་ལ་བལྟས་ནས་བརྩི་རྒྱུ་རེད། སྒམ་
རེར་སྒོར་ཟུར་ཕྱེད་ཀ་རེད།" ཅེས་བཤད།
" བྱིས་པ་ཚོ་རོགས་རམ་བྱེད་དུ་འཁྲིད་ན་མི་ཆོག་རྒྱུ་འདྲ་ཨེ་ཡོད།
“ཁོ་ཚོས་གཟབ་གཟབ་ཀྱིས་ལས་ན། ལས་ན་མི་ཆོག་རྒྱུ་མེད།”
ཨ་མ་སྒོ་ལམ་བར་དུ་ལངས། ངས་ཅ་ལག་ཚང་མ་ཡར་འཇོག་མར་འཇོག་བྱས་ཚར་
རྗེས། ང་ཡང་ཁོ་ཚོར་རོགས་རམ་བྱེད་དུ་འགྲོ། སྐུ་ཞབས། ང་ཚོར་བཟའ་ཆས་གཅིག་ཀྱང་
མེད་པས། ལས་ཀ་ལས་ཚར་མ་ཐག་ཏུ་གླ་ཆ་སྤྲོད་ཀྱི་རེད་དམ།
"ཨུན། སྒོར་མོ་དེ་མ་ཐག་ཏུ་སྤྲོད་ཀྱི་མ་རེད། འོན་ཀྱང་། ཁྱོད་ཚོར་ཡོང་འབབ་ག་ཚོད་
ཡོད་པ་དེའི་ཚོད་ཀྱིས་ཚོང་ཁང་གི་ནང་ནས་ཅ་ལག་སྔ་ལེན་བྱེད་ཆོག།
ཁོམ་གྱིས་“ ཡ། དེས་ན་མགྱོགས་པོ་བྱེད། ངས་དོ་ནུབ་ཕག་ཤ་དང་བག་ལེབ་རེ་བཟའ་
འདོད། སྐུ་ཞབས། གང་ཕྱོགས་སུ་འགྲོ་དགོས་པ་རེད། ཅེས་བཤད།
“ང་ད་ལྟ་ཕར་ཕྱོགས་སུ་འགྲོ་བཞིན་པའི་སྒང་ཡིན། ངའི་རྗེས་སུ་ཤོག"
ཋོམ་དང་ཨ་ཕ། ཨལ་དང་ཨ་ཁུ་ཇོན་བཅས་ཁོའི་རྗེས་སུ་འབྲངས་ནས། ཐལ་རྡུལ་གྱིས་
གང་བའི་སྲང་ལམ་བརྒྱུད་དེ་ཁམ་སྡོང་གིས་གང་བའི་ཤིང་འབྲས་ལྡུམ་ར་རུ་སོང་། ཁ་ཞེང་
ཆུང་བའི་ཁམ་སྡོང་གི་ལོ་མ་རྣམས་ཀྱི་ཁ་དོག་སྐྱ་བོར་འགྱུར་གྱི་འདུག་ལ། ཁམ་སྡོང་
གི་ཡལ་གའི་ངོས་ནས་ཁམ་བུ་སེར་པོ་དང་དམར་པོ་རྣམས་རྡོག་པོ་རྡོག་པོ་བྱས་ཏེ་མར་
དཔྱངས་ནས་འདུག སྡོང་པོ་ཚོའི་བར་དུ་སྒམ་སྟོང་པ་མང་པོ་ཞིག་བཞག་འདུག ཁམ་
བུ་འཐོག་མཁན་ཚོས་བྲེལ་འཚབ་ངང་ནས་ཡལ་གའི་སྟེང་ནས་ཁམ་བུ་བཏོགས་ཏེ་རང་
ཉིད་ཀྱི་ཟོ་བའི་ནང་དུ་གསོག་ཅིང་། དེ་ནས་ཟོ་བའི་ནང་གི་ཁམ་བུ་རྣམས་སྒམ་གྱི་ནང་
དུ་བླུགས།དེ་རྗེས་སྒམ་རྣམས་རྩིས་ལེན་ས་ཚིགས་སུ་སྐྱེལ། ཁམ་བུའི་སྒམ་མང་པོས་སྐྱེལ་
་ཚོས་འདྲེན་རླངས་འཁོར་ལ་སྒུག་ནས་ཡོད་སའི་རྩིས་ལེན་ས་ཚིགས་སུ། ལས་དྲུང་པ
སྒམ་གྱི་གྲངས་ཀ་དང་མིའི་མིང་ཐོ་ཐོ་གཏུགས་ནས་རྩིས་ལེན་བྱེད་བཞིན་འདུག
ཁོ་ཚོའི་ལམ་ཁྲིད་མཁན་དེས་ལས་དྲུང་པ་གཞན་པ་ཞིག་ལ་འདིར་ཡང་བསྐྱར་མི་
བཞི་ཡོད ཅེས་བཤད།
“ཡ་ཡ། སྔོན་ཆད་ཁམ་བུ་བཏོགས་མྱོང་ཡོད་དམ།
ཥོམ་གྱིས་"བཏོགས་མྱོང་མེད།" ཅེས་བཤད།
"ཡ། དེས་ན་གཟབ་གཟབ་བྱས་ཏེ་འཐོགས། རྨ་ཁ་ཅན་གྱི་ཁམ་བུ་མི་དགོས་ལ། རླུང་
གིས་ཐང་ལ་གཡུགས་པའི་ཁམ་བུ་ཡང་མི་དགོས། ཁམ་བུར་རྨ་ཁ་གཏོད་ཡོད་ན་རྩིས་ལེན་
བྱེད་ཀྱི་མ་རེད། ཡ། འདི་ཁྱོད་ཚོའི་ཟོ་བ་ཡིན།
ཁཱོམ་གྱིས་གྷ་ལོན་གསུམ་ཅན་གྱི་ཟོ་བ་ལག་ཏུ་བླངས་ནས་ནང་དུ་བལྟས། "མཐིལ་ཚང་
མ་ཨི་ཁུང་རེད་འདུག་ཨ།
མིག་དབང་རྒྱང་སྒྲིབ་ཅན་གྱི་ལས་དྲུང་པ་དེས་དེ་ལོས་ཡིན། འདི་ནི་མི་ཚོར་རྐུ་ལས་
བྱེད་དུ་མི་འཇུག་པའི་ཆེད་དུ་རེད། ཡ། ཕར་ཕྱོགས་ཀྱི་ཚན་པ་དེ་རུ་སོང་། མགྱོགས་པོར་
ལས།" ཞེས་བཤད།
ཇོ་ཌི་ཚང་གི་སྐྱེས་པ་བཞི་པོས་ཟོ་བ་རེ་རེ་བཟུང་ནས་ཤིང་འབྲས་ལྡུམ་རའི་ནང་དུ་
མར་སོང་། ཁོམ་གྱིས་ཁོ་ཚོས་དངོས་གནས་དུས་ཚོད་འཕྲོ་བརླག་གཏོང་གི་མི་འདུག་
ཨ” ཞེས་བཤད།
ཨལ་གྱིས་དཀོན་མཆོག་མཐུ་སྟོབས་ཅན་པོ། ངས་འདི་རུ་ལས་ཀ་ལས་མི་འདོད། ཞིག་
གསོ་ཁང་ཞིག་ཏུ་ལས་ཀ་བྱེད་འདོད། ཅེས་བཤད།
ཨ་ཕ་ཁ་ལ་ཉན་པོས་ལྡུམ་རའི་ནང་དུ་མར་སོང་ཞིང་། དེ་ནས་གློ་བུར་དུ་ཨལ་ལ་ཁ་
འཁོར་ནས་“ད་ཁྱོད་ཀྱིས་ཁ་ཚུམས། ཁྱོད་ནམ་རྒྱུན་བསམ་རྒྱུ་དྲན་རྒྱུ་མང་ཞིང་།ཉིན་རྒྱུན་
ལེ་བདའ་ཁོ་ནས་བྱས་ནས་འདུག་མཁན་ཞིག་རེད། ཁྱོད་ཀྱིས་ཀྱང་ལས་ཀ་ལས་དགོས།
ཁྱོད་རང་ད་དུང་དེ་འདྲ་ཆེན་པོ་ཞིག་ཡིན་མ་བསམ། ངས་རྒྱུག་པ་ཞིག་གིས་ཁྱོད་རྡུང་ཡག་
མ་བྱས་གོང་།" ཞེས་བཤད།
ཨལ་ཁོང་ཁྲོ་ཟོས་ནས་གདོང་པ་དམར་པོར་གྱུར་ཅིང་། ངར་སྐད་སློང་གྲབས་བྱས།
ཥོམ་ཁོའི་ཉེ་སར་བཅར་ནས་སྐད་དམའ་མོས་"ད་དེ་འདྲ་མ་བྱེད། ཨལ། བག་ལེབ་དང་
ཕག་ཤའི་དོན་དུ་རེད་ཨ། ང་ཚོས་ཟ་མ་བཟའ་དགོས། ཞེས་བཤད།
ཁོ་ཚོས་ཤིང་ཏོག་བཏོགས་ནས་ཟོ་བའི་ནང་དུ་གཡུགས། ཋོམ་གྱིས་ལས་ཀ་མགྱོགས་
པོས་ལས། ཟོ་བ་གང་། ཟོ་བ་དོ།ཁོས་ཟོ་བའི་ནང་གི་ཤིང་ཏོག་རྣམས་སྒམ་གྱི་ནང་དུ་བླུགས།
ཟོ་བ་གསུམ། ད་ལྟ་སྒམ་ཁ་གང་འདུག་པས། ཋོམ་གྱིས་ངས་སྒོར་ཟུར་ཕྱེད་ཀ་ཞིག་བླངས་
སོང་།" ཞེས་སྐད་ཅོར་བརྒྱབ་ཅིང་། དེ་ནས་རང་ཉིད་ཀྱི་སྒམ་དེ་ཡར་བཀྱགས་ནས། གོམ་
ཁ་མགྱོགས་པོས་རྩིས་ལེན་ས་ཚིགས་སུ་སོང་སྟེ་འདིར་སྒོར་ཟུར་ཕྱེད་ཀའི་རིན་པ་ཡོད།
ཅེས་རྩིས་ལེན་མཁན་ལ་ཡར་ཞུ་བྱས།
མི་དེས་སྒམ་གྱི་ནང་དུ་བལྟས་ནས། ཁམ་བུ་གཅིག་གཉིས་ཤིག་གཏིང་འོག་བརྗེས་ནས་
བལྟས་རྗེས་འདི་ཕར་ཞོག རྩིས་མེད་རེད། ངས་ཁྱོད་ཚོར་ཤིང་ཏོག་ལ་རྨ་ཁ་མ་གཏོད་ལབ་
ཡོད་ཨ། ཁྱོད་ཀྱིས་ཐད་ཀར་ནང་དུ་གཡུགས་པ་ཡིན་རྒྱུ་རེད། ཨེ་རེད། ལྟོས་དང་། ཤིང་
ཏོག་ཚང་མར་རྨ་ཁ་བཏོད་འདུག འདི་རྩིས་ལེན་བྱེད་མི་ཐུབ། ཟོ་བའི་ནང་དུ་སེམས་ཆུང་
གིས་ཞོག་མ་གཏོགས། ཁྱོད་ཀྱིས་དཀའ་ལས་མྱངས་པ་སྟོང་ཟད་རེད།" ཅེས་བཤད།
“ཨོ། ཨ་ལྟས་ངན་...།"
སོང་ནས་གཟབ་གཟབ་ཀྱིས་འཐོགས། ངས་ཐོག་མ་ཉིད་ནས་ཉེན་བརྡ་བཏང་བ་ཡིན་
ཨ།”
ཁོམ་གྱིས་ཕངས་སེམས་ཀྱི་མིག་ཟུང་དམའ་སར་དུད་ནས་“ཡ་ཡ། འོ་ཡ ཞེས་བཤད་
རྗེས། མགྱོགས་པོར་གཞན་པ་ཚོའི་རྩར་བརྒྱུགས་ནས་“ཁྱོད་ཚོས་ག་ཚོད་བཏོགས་ཡོད་པ་
ཚང་མ་མར་གཡུགས་མ་གཏོགས་འགྲིག་གི་མི་འདུག ཁྱོད་ཚོའི་འཐོག་སྟངས་དང་ངའི་
འཐོག་སྟངས་གཅིག་མཚུངས་རེད། དེ་ལྟར་བྱས་ན་ཁོ་ཚོས་ལེན་གྱི་མི་འདུག” ཅེས་བཤད།
ཨལ་གྱིས་ཨོ། ད་ལྟས་ངན།” ཞེས་བཤད།
"གཟབ་གཟབ་ཀྱིས་བཏོག་དགོས་ཀྱི་འདུག ཟོ་བའི་ནང་དུ་ཐད་ཀར་གཡུགས་བཞག་
ན་འགྲིག་གི་མི་འདུག སེམས་ཆུང་གིས་འཇོག་དགོས་ཀྱི་འདུག་
དེ་ནས་ཁོ་ཚོས་ཡང་བསྐྱར་མགོ་བརྩམས། ད་ཐེངས་ཁོ་ཚོས་ལག་འཇམ་པོས་བཏོགས་
ཤིང་། སྒམ་གྱི་ཁ་གང་བ་ཡང་ཇེ་དལ་དུ་སོང་། ཋོམ་གྱིས་ངས་བལྟས་ན་ང་ཚོས་ཐབས་
ཤེས་ཤིག་འཐེན་དགོས་རྒྱུ་རེད། གལ་སྲིད་རུ་ཐེ་དང་ཝིན་ཧྥིལད། ཡང་ན་རོ་སི་ཤ་རོན་ལྟ་
བུས་སྒམ་ནང་དུ་བླུག་རྒྱུའི་འགན་འཁུར་རྒྱུ་ན། ང་ཚོས་ལས་རིམ་གྱི་མ་ལག་ཅིག་གསར་
གཏོད་བྱེད་ཐུབ།" ཅེས་བཤད། ཁོས་ཡང་བསྐྱར་གསར་དུ་ཁ་བཀང་བའི་སྒམ་དེ་འཁྱེར་
ནས་རྩིས་ལེན་ས་ཚིགས་སུ་བརྒྱུགས་” འདིར་སྒོར་ཟུར་ཕྱེད་ཀའི་རིན་པ་ཡོད་དམ།་
རྩིས་ལེན་མཁན་གྱིས་ནང་དུ་མར་བལྟས་ནས། སྟེང་ནས་མར་རིམ་པ་འགའ་རེ་
བསློགས་རྗེས་"ད་ཐེངས་ཇེ་བཟང་རེད།” ཅེས་བཤད་ཅིང་། དེ་ནས་སྒམ་དེ་རྩིས་ལེན་བྱས།
གཟབ་གཟབ་བྱོས་དང་སྐྱོན་མེད
ཁོམ་མགྱོགས་པོར་ཕྱིར་བརྒྱུགས་ནས་“ངས་སྒོར་ཟུར་ཕྱེད་ཀ་ལེན་ཐུབ་སོང་། ངས་སྒོར་
ཟུར་ཕྱེད་ཀ་ཞིག་ལེན་ཐུབ་སོང་། འདི་འདྲ་ཐེངས་ཉི་ཤུ་བརྒྱུགས་ན་སྒོར་མོ་གཅིག་ལེན་
ཐུབ་སོང་བ་རེད།” ཅེས་བཤད།
ཁོ་ཚོས་དེ་ལྟར་ཕྱི་དྲོ་བར་དུ་ལས་ཕྱོད་མ་ཉམས་པར་ལས། ཡུད་ཙམ་རྗེས་སུ་རུ་ཐེ་དང་
ཝིན་ཧྥིལད་གཉིས་ཀས་ཁོ་ཚོ་རྙེད། ཨ་ཕས་“ཁྱོད་ཚོས་ཀྱང་ལས་ཀ་ལས་དགོས། ཁྱོད་ཚོས་
ཁམ་བུ་རྣམས་གཟབ་གཟབ་ངང་སྒམ་ནང་དུ་འཇོག་དགོས། འདི། གཅིག་རེ་གཅིག་རེ་
བྱས་ཏེ་ཞོག” ཅེས་བཤད།
བྱིས་པ་གཉིས་ཀ་ཙོག་འདུག་བྱས་ནས། ཟོ་བ་ལྷག་མ་དེའི་ནང་ནས་ཁམ་བུ་རྣམས་
རེ་རེ་བཞིན་བསྒྲུགས། ཁོ་ཚོའི་མདུན་དུ་སྔ་ས་ནས་ཟོ་བ་མང་པོ་ཞིག་བསྟར་ལ་བསྒྲིགས་
འདུག ཋོམ་གྱིས་ཁ་གང་ཡོད་པའི་སྒམ་རྣམས་རྩིས་ལེན་ས་ཚིགས་སུ་བསྐྱལ། ཋོམ་གྱིས་
"དེ་སྒམ་བདུན་པ་རེད། འདི་སྒམ་བརྒྱད་པ་རེད། བསྡོམས་པས་སྒོར་ཟུར་བཞི་རེད། སྒོར་
ཟུར་བཞིས་ཤ་ཡག་པོ་ཞིག་ཉོ་ཐུབ་རྒྱུ་རེད།" ཅེས་བཤད།
ཕྱི་དྲོ་ཡོལ་སོང་བས། རུ་ཐེ་ཕར་འགྲོ་ཐབས་བྱས་ཏེ་“ ང་ཐང་ཆད་སོང་། ང་སོང་ནས་
ངལ་གསོ་བྱེད་དགོས། ཞེས་སྨྲེ་སྔགས་བཏོན།
ཨ་ཕས་"ཁྱོད་རང་དེ་ག་རང་དུ་ཡག་པོ་བྱས་ཏེ་སྡོད་ཨ།" ཞེས་བཤད།
ཨ་ཁུ་ཇོན་གྱིས་དལ་མོས་བཏོགས། ཁོས་ཟོ་བ་གཅིག་ཁ་བཀང་ཚར་བའི་བར་དུ་
ཥོམ་གྱིས་ཟོ་བ་གཉིས་ཁ་བཀང་ཐུབ་ཀྱི་ཡོད་མོད། འོན་ཀྱང་། ཁོའི་མྱུར་ཚད་ལ་འགྱུར་
བ་གཏན་ནས་མ་བྱུང་།
ཕྱེད་ཡོལ་ཙམ་དུ། ཨ་མ་ངལ་དུབ་དང་བཅས་ཚུར་སླེབས་ནས་སྤྱིར་ང་སྔ་མོར་ཡོང་
བསམ་ཡོད་མོད། རོ་སི་ཤ་རོན་དྲན་པ་ཐོར་སོང་བས་ཡོང་མ་ཐུབ། ཁོ་མོ་རང་བཞིན་གྱིས་
དྲན་པ་བརྒྱལ་སོང་།" ཞེས་བཤད།
དེ་ནས་ཁོ་མོས་བྱིས་པ་གཉིས་ལ་“ཁྱོད་ཚོས་ཁམ་བུ་བཟའ་ཡི་འདུག་ཨ། འདིས་ཁྱོད་
ཚོའི་གྲོད་ཁོག་འགད་རྒྱུ་རེད་དོ།།" ཞེས་བཤད་རྗེས། ཁོ་མོའི་གཟུགས་པོ་རྒྱགས་རིལ་དེ་
མགྱོགས་པོར་འགུལ་མགོ་བརྩམས། ཁོ་མོས་མྱུར་དུ་ཟོ་བ་བསྐྱུར་ནས། ཁམ་བུ་རྣམས་རང་
ཉིད་ཀྱི་པང་ཁུག་ཏུ་བསགས། དགོང་དྲོའི་ཉི་མ་ནུབ་ལ་རན་པའི་སྐབས་སུ། ཁོ་ཚོས་སྒམ་
ཉི་ཤུ་ཐམ་པ་བཏོགས་ཟིན།
ཁོམ་གྱིས་སྒམ་ཉི་ཤུ་པ་དེ་ཐང་ལ་བཞག་ནས་སྒོར་གཅིག་རེད། འདི་གར་ལས་ཀ་ལས་
སྟངས་ཇི་འདྲ་རེད།” ཅེས་བཤད།
"མུན་པ་མ་རུབ་བར་དུ་ལས་ཆོག ག་ཚོད་ལས་ཐུབ་ན་དེ་ཚོད་ལས་ཆོག
"ད་ལྟ་ང་ཚོར་གླ་དངུལ་འཛིན་ཤོག་སྤྲད་ན་ཆོག་གམ། ཨ་མས་ཚོང་ཁང་ནང་ནས་ཅ་
ལག་ཉོ་དགོས"
"ལོས་ཆོག ངས་ཁྱོད་ལ་ད་ལྟ་སྒོར་མོ་གཅིག་གི་འཛིན་ཤོག་སྤྲོད།” ཁོས་ཤོག་འཛར་
ཞིག་གི་སྟེང་དུ་ཡི་གེ་བྲིས་ནས་ཁོམ་ལ་སྤྲད།
ཁོས་འཛིན་ཤོག་དེ་འཁྱེར་ནས་ཨ་མའི་གམ་དུ་སོང་་་ཡ། འདི། འདི་འཁྱེར་ནས་ཚོང་
ཁང་ནས་སྒོར་མོ་གཅིག་གི་རིན་གྱི་ཅ་ལག་ཉོ་ཆོག
ཨ་མས་ཁོ་མོའི་ལག་གི་ཟོ་བ་ཐང་ལ་བཞག་ནས། ཕྲག་པ་འཐེན་རྒྱོང་བྱས་"ཐོག་དང་
པོར་ལས་ཀ་ལས་པས། ཐང་ཆད་སླ་པོ་འདུག མ་རེད་དམ།”
"ཨུན། རེད། འོན་ཀྱང་། ང་ཚོ་མགྱོགས་པོར་གོམས་འགྲོ་ཡི་རེད། ཡ། སོང་ནས་བཟའ་
རྒྱུ་རེ་ཉོས་དང་།"
ཨ་མས་"ཁྱོད་ཚོས་ཅི་ཞིག་བཟའ་འདོད།" ཅེས་བཤད།
ཋོམ་གྱིས་"ཤ་བཟའ་འདོད། ཤ་དང་བག་ལེབ། ད་རུང་ནང་དུ་ཀ་ར་ཡོད་པའི་འཚིག་
ཇ་རྫ་མ་གང་དགོས། ཤ་རྡོག་མོ་ཆེན་པོ་ཞིག་ཉོ་རྒྱུ་མ་བརྗེད།” ཅེས་བཤད།
རུ་ཐེ་ཡིས་ཨ་མ། ང་ཚོ་ཐང་ཆད་ཀྱི་འདུག” ཅེས་སྨྲེ་སྔགས་བཏོན།
"ཡ། དེས་ན་ང་དང་མཉམ་དུ་འགྲོ།
ཨ་ཕས་ཁོ་ཚོ་ལས་མགོ་འཛུགས་དུས་ནས་བཟུང་ཐང་ཆད་འདུག ཁོ་ཚོ་རི་བོང་ལྟ་
བུའི་འཚུབ་པོ་རེད། ང་ཚོས་མགོ་མནན་མ་བསྡད་ན། མ་འོངས་པར་ཅི་ཡང་འཇོན་རྒྱུ་
མ་རེད ཅེས་བཤད།
ཨ་མས་"ང་ཚོ་གང་ཞིག་ཏུ་གཏན་འཇགས་སུ་བསྡད་མ་ཐག་ཏུ་ཁོ་ཚོ་སློབ་གྲྭར་གཏོང་
དགོས། ཞེས་བཤད་རྗེས། གོམ་ཁ་ལྗིད་མོས་ཕར་སོང་། རུ་ཐེ་དང་ཝིན་ཧྥིལད་གཉིས་
ཀའང་ཁོ་མོའི་རྗེས་སུ་སེམས་ཆུང་ངང་བརྒྱུགས།
ཝིན་ཧྥིལད་ཀྱིས་“ང་ཚོས་ཉིན་ལྟར་ལས་ཀ་ལས་དགོས་སམ།” ཞེས་དྲིས།
ཨ་མས་འགྲོ་མཚམས་བཞག་ནས་ཡུད་ཙམ་བསྡད། དེ་ནས་ཁོ་མོས་ཁོའི་ལག་པར་
འཇུས་ནས་མདུན་དུ་འགྲོ་བཞིན་ལས་ཀ་འདི་དེ་འདྲའི་དཀའ་མོ་ཞིག་མ་རེད། ཁ་ལ་ཉན་
པོ་བྱོས། དེ་ལྟར་བྱས་ན་ཁྱོད་ཚོས་ང་ཚོར་རོགས་རམ་བྱེད་ཀྱི་ཡོད་པ་རེད། གལ་སྲིད་ང་
ཚོ་ཚང་མས་ལས་ཀ་ལས་པ་ཡིན་ན། ང་ཚོ་མགྱོགས་པོར་ཁང་པ་ཞིག་གི་ནང་དུ་འདུག་
ཐུབ་ཀྱི་རེད། དེའི་ཆེད་དུ་ང་ཚོ་ཚང་མས་རོགས་རམ་བྱེད་དགོས།” ཞེས་བཤད།
འོན་ཀྱང་། ང་ཐང་ཆད་ཀྱི་འདུག"
དེ་ངས་ཤེས། ང་ཡང་ཐང་ཆད་ཀྱི་འདུག ད་ལྟ་ང་ཚོ་ཚང་མ་ཐང་ཆད་ཡོད་པ་རེད།
ང་ཚོར་ད་དུང་དེ་མིན་པའི་བསམ་བློ་གཏོང་ས་མང་པོ་ཡོད་པ་རེད། ཁྱོད་ཚོ་ག་དུས་སློབ་
གྲྭར་སྐྱེལ་ཐུབ་པའི་དོན་ལའང་བསམ་བློ་གཏོང་དགོས།”
“ང་སློབ་གྲྭར་འགྲོ་མི་འདོད། རུ་ཐེ་ཡང་འགྲོ་འདོད་མེད། སློབ་གྲྭར་འགྲོ་བཞིན་པའི་
བྱིས་པ་དེ་ཚོ་མཐོང་མྱོང་ཡོད། ཨ་མ། སྣབས་ལུག་འདྲེ་ཕྲུག་ཤ་སྟག་རེད། ཁོ་ཚོས་ང་ཚོར་
ཨོག་ཁེ་སི་ཞེས་སྨོད་ཀྱི་ཡོད། ངས་ཁོ་ཚོ་མཐོང་མྱོང་ཡོད། ང་རང་དེ་གར་འགྲོ་འདོད་མེད།"
ཨ་མས་སྙིང་རྗེའི་མིག་ཟུང་གིས་ཁོའི་ཟང་ཟིང་དུ་ལངས་པའི་སྐྲ་ལོ་ལ་མར་བལྟས་རྗེས་
"ད་ལྟ་ང་ཚོར་དཀའ་ལས་མ་གཏོད། ང་ཚོ་རང་ཉིད་ཀྱི་རྐང་པའི་སྟེང་དུ་ལངས་ཐུབ་པ་བྱུང་
ཚེ། ད་གཟོད་ཁྱོད་ཚོས་མ་རབས་བྱེད་ཆོག འོན་ཀྱང་། ད་ལྟ་དེ་འདྲ་མ་བྱེད། ད་ལྟ་ང་ཚོར་
སེམས་ཁྲལ་བྱེད་ས་མང་མེད་ན་ཉུང་མེད།" ཅེས་བཤད།
རུ་ཐེ་ཡིས་"ངས་ཁམ་བུ་དྲུག་ཟོས་པ་ཡིན།” ཞེས་བཤད།
"ཨོ། དེ་འདྲ་ཟོས་ནས་གྲོད་ཁོག་བཤལ་ན། ང་ཚོའི་ཁང་པ་དང་ཉེ་ས་ན་གསང་སྤྱོད་
ཁང་མེད་ཨ།
སྤྱི་གཉེར་ཁང་གི་ཚོང་ཁང་ནི་ལྕགས་ཤོག་གཉེར་སུལ་ཅན་གྱིས་བཟོས་པའི་སྤྱིལ་བུ་
ཆེན་པོ་ཞིག་རེད་ལ། ཚོང་ཁང་འདིར་ཚོང་གཤོམ་སྒེའུ་ཁུང་མེད། ཨ་མས་དྲྭ་ཚགས་སྒོ་
མོ་ཕྱེས་ནས་ནང་དུ་སོང་དུས། ཚོང་སྒྲོམ་རྒྱབ་ཏུ་སྐྱེས་པ་གཟུགས་ཆུང་ཞིག་ལངས་ནས་
འདུག ཁོའི་མགོ་ན་སྐྲ་ལོ་ཉག་མ་གཅིག་ཀྱང་མེད་པར་སྐྱ་རྡོག་རེད་ལ། མགོ་ལྤགས་ཀྱི་ཁ་
དོག་སྔོ་སྐྱ་རེད། ཆེ་ཞིང་སྟུག་པའི་སྨིན་པ་སྨུག་པོ་དེ་མིག་སྟེང་དུ་གཞུ་མོ་ལྟར་མཐོན་
པོར་འགྲེངས་ཡོད་པའི་རྐྱེན་གྱིས། དེས་ཁོའི་གདོང་ལ་ཧང་སངས་པ་དང་སྔངས་འཚབ་
ལངས་ཡོད་པའི་ཉམས་ཤིག་འབབ་ཏུ་བཅུག་ཡོད། ཁོའི་རིང་ཞིང་ཕྲ་བའི་སྣ་ནི་བྱ་ཡི་མཆུ་
ཏོ་དང་འདྲ་བར་གུག་ནས་ཡོད་ཅིང་། ཚང་ཚིང་དུ་འཁྲིགས་པའི་སྣ་སྤུ་སྨུག་པོས་ཁོའི་སྣ་
ཁུང་གཉིས་ཀ་རྦད་དེ་བཀག་འདུག ཁོའི་ནང་སྟོད་སྔོན་པོའི་ཕུ་ཐུང་སྟེང་དུ་ཕུ་ཤུབས་
ནག་པོ་རེ་གྱོན་འདུག་ཅིང་། ཨ་མ་ནང་དུ་སླེབས་པའི་སྐབས་སུ། ཁོའི་གྲུ་མོ་ཚོང་སྒྲོམ་
སྟེང་དུ་ཁེན་ནས་འདུག
ཁོ་མོས་"ཕྱི་དྲོ་བདེ་ལེགས།” ཞེས་བཤད།
ཁོས་དོ་སྣང་དང་བཅས་ཞིབ་ལྟ་བྱས་ཞིང་། ཁོའི་མིག་སྟེང་གི་སྨིན་མ་གཞུ་མོ་འདྲ་པོ་
དེ་ཇེ་མཐོར་གྱུར་བདེ་མོ།
" ངས་སྒོར་མོ་གཅིག་གི་འཛིན་ཤོག་བཟུང་ཡོད།
སྐྱེས་པ་དེས་“དེས་ན་ཁྱོད་ཀྱིས་སྒོར་མོ་གཅིག་གི་རིན་པའི་ཅ་ལག་འཁྱེར་ཆོག་ཅེས་
གཙེར་སྐད་ཀྱི་ཁྲེལ་དགོད་དང་བཅས་རེད་ཡ། སྒོར་མོ་གཅིག་གི་རིན་པ། སྒོར་མོ་གཅིག་
གི་རིན་པ། ཞེས་ཟེར་བཞིན། ལག་པས་ཚོང་ཟོང་ལ་ལག་བརྡ་བསྟན་”གང་དགོས་
འདེམས ཁོས་ཕུར་ཤུབས་དེ་གྲ་དག་པོས་ཡར་བརྫེས།
ཤ་རྡོག་རྡོག་ཅིག་ཉོ་དགོས་བསམ་ཡོད།
སྐྱེས་པ་དེས་ཤ་རིགས་ཚང་མ་ཡོད། ཤ་གཙབས་མ་ཡོད། ཤ་གཙབས་མ་ཅུང་དགོས་
སམ། ཤ་གཙབས་མ་རྒྱ་མ་གང་ལ་སྒོར་ཟུར་གཉིས་རེད།" ཅེས་བཤད།
། དེ་འདྲའི་རིན་གོང་མཐོ་བ་ལ། ཉེ་སྔོན་ཉོ་དུས་སུ། ཤ་གཙབས་མ་རྒྱ་མ་གང་ལ་
སྒོར་ཟུར་གཅིག་དང་ཕྱེད་ཀ་ཡིན་པ་དྲན་གྱི་འདུག
སྐྱེས་པ་དེས་ཨུན་...།’ ཞེས་ཁྲེལ་དགོད་ཡང་མོ་བྱེད་བཞིན་“རེད། རིན་གོང་མཐོན་
པོ་རེད། འོན་ཀྱང་། ཞིབ་མོར་བརྩིས་ན་མཐོ་རྒྱུའང་མེད། ཁྱོད་འདི་ནས་གྲོང་རྡལ་ནང་
དུ་ཆེད་དུ་ཤ་གཙབས་མ་རྒྱ་མ་གང་དོ་རེ་ཉོ་རུ་སོང་ན། ཁྱོད་ཀྱིས་རླངས་སྣུམ་ཕལ་ཆེར་
གྷ་ལོན་གཅིག་ཙམ་སྤྱོད་དགོས། དེ་བས། འདི་གར་ཉོས་ན་སྣུམ་རིན་གྲོན་ཆུང་བྱས་ཡོད་
པས། རིན་གོང་དེ་འདྲ་མཐོ་རྒྱུ་མེད།” ཅེས་བཤད།
ཨ་མས་ངམ་ནག་གིས་" ཤ་རྡོག་དེ་འདི་གར་འཁྱེར་ཡོང་བར་ཁྱོད་ཀྱིས་སྣུམ་གྷ་ལོན་
གཅིག་སྤྱད་པ་ཡིན་ནམ ཞེས་བཤད།
ཁོ་སྤྲོ་ལྷང་ལྷང་གིས་དགོད་བཞིན་“ཁྱོད་ཀྱིས་སྐད་ཆ་མགོ་རྟིང་བསློགས་ནས་བཤད་
བཞིན་འདུག ང་ཚོས་འདི་ཕར་འཚོང་བཞིན་པ་མ་གཏོགས་ཚུར་ཉོ་བཞིན་པ་མ་རེད།
གལ་སྲིད་ང་ཚོས་ཚུར་ཉོ་བཞིན་པ་ཡིན་ན། དེ་ནས་གནས་ཚུལ་ཐ་དད་རེད ཅེས་
བཤད།
ཨ་མས་མཛུབ་མོ་གཉིས་མཆུ་ངོས་སུ་སྦྱར་ནས། སྨིན་མ་བསྡུས་ཏེ་བསམ་བློ་
བཏང་། "དེ་བལྟས་ཚོད་ཀྱིས་ཚིལ་དང་ཕྲུམ་རུས་ཁོ་ན་ཡིན་ས་རེད་ཨ།”
ཚོང་གཉེར་པ་དེས་འདི་འདག་འདག་ཏུ་གྱུར་ནས་སླང་ངོས་སུ་འབྱར་མིན་ངས་ཁག་
ཐེག་བྱེད་མི་ཐུབ་ལ། ངས་འདི་རང་ཉིད་ཀྱིས་བཟའ་ཐུབ་ཅེས་ཁག་ཐེག་ཀྱང་བྱེད་མི་ཐུབ།
འོན་ཀྱང་། ངས་ཁག་ཐེག་བྱེད་མི་ཐུབ་པའི་དོན་དག་ནི་མང་པོ་ཡོད་པ་རེད། ཅེས་བཤད།
ཨ་མས་ཁོ་ལ་གཏུམ་ཉམས་དང་བཅས་ཡུད་ཙམ་ལ་བལྟས་ཤིང་། དེ་ནས་རང་ཉིད་ཀྱི་
སྐད་སྒྲ་ལ་རང་ཚོད་བཟུང་ཁྱོད་ལ་འདི་ལས་རིན་གོང་ཅུང་དམའ་བའི་ཤ་དེ་འདྲ་ཡོད་
དམ།
ཚོང་གཉེར་པས་ཁུ་བ་སྐོལ་བྱེད་ཀྱི་རུས་པ་ཡོད། རྒྱ་མ་གང་ལ་སྒོར་ཟུར་གཅིག་རེད།
ཅེས་བཤད།
འོན་ཀྱང་། འདི་ཚོ་རུས་སྒོང་ཁོ་ན་རེད་ཨ།”
ཚོང་གཉེར་པས་་རུས་པ་ཁོ་ན་རེད། རུས་ཁུ་ཞིམ་པོ་སྐོལ་ཐུབ། རུས་པ་ཁོ་ན་ཡིན།
ཞེས་བཤད།
ཟོག་ཤ་བཙོ་རྒྱུ་དེ་འདྲ་ཡོད་དམ།”
། ཡོད། ལོས་ཡོད། རྒྱ་མ་གང་ལ་སྒོར་ཟུར་གཉིས་དང་ཕྱེད་ཀ་རེད།”
ཨ་མས་གཅིག་བྱས་ན་ངས་དེ་རིང་ཤ་ཉོ་ཐུབ་རྒྱུ་མ་རེད། འོན་ཀྱང་། ཁོ་ཚོས་ཤ་བཟའ་
འདོད་ཀྱི་ཡོད། ཁོ་ཚོས་ཤ་བཟའ་འདོད་ཅེས་བཤད་སོང་། ཞེས་བཤད།
"སུ་ཡིན་ནའང་ཤ་བཟའ་འདོད་ལ། ཤ་དགོས་ཀྱི་ཡོད་པ་རེད། ཤ་གཙབས་མ་དེ་ཅུང་
ཡག་པོ་རེད།དེ་ལས་ཐོན་པའི་ཞག་ཚིལ་རྣམས་སྐྱོ་ལྡུར་སྐོལ་བར་སྤྱོད་ཆོག ཡག་པོ་ཡོད་
ལ་འཕྲོ་བརླག་མེད། དེའི་ནང་དུ་རུས་པ་གད་སྙིགས་སུ་གཡུག་རྒྱུའང་མེད
‘ཨུན། ཤ་རྩིབ་འདིར་ག་ཚོད་རེད
“ཨ། ད་ཁྱོད་ཅ་ལག་གོང་ཆེན་གྱི་སྟེང་དུ་འགྲོ་ཡི་འདུག་ཨ། འཁྲུངས་སྐར་དུས་ཆེན་
སྟེང་དུ་བཟའ་རྒྱུ་ཅན་པོ། དྲིན་གཟོའི་དུས་ཆེན་སྟེང་དུ་བཟའ་རྒྱུ་ཅན་པོ་རེད་ཨ། རྒྱ་མ་
གང་ལ་སྒོར་ཟུར་གསུམ་དང་ཕྱེད་ཀ་རེད། གལ་སྲིད་ང་ལ་བྱ་ཏུར་ཀའི་ཤ་ཞིག་ཡོད་རྒྱུ་ན།
ངས་ཁྱོད་ལ་རིན་གོང་དམའ་མོས་བཙོང་ཆོག
ཨ་མས་ཤུ་རིང་ཞིག་འཐེན་ཤ་གཙབས་མ་རྒྱ་མ་དོ་བྱིན
འོ་ཡ། ལྕམ་ལགས།” ཁོས་སྐྱ་མདོག་བབས་པའི་ཤ་དེ་ཐོམ་བུ་གཅིག་གིས་སྣུམ་ཤོག་
གི་སྟེང་དུ་བླུགས།‘"དེ་མིན་ཅི་ཞིག་དགོས།
“ཨུན། བག་ལེབ་འགའ་རེ་དགོས།"
‘ཡ། འདི། བག་ལེབ་རྡོག་པོ་མཐུག་པོ་ཆེན་པོ་འདིར་སྒོར་ཟུར་གཅིག་དང་ཕྱེད་རེད།”
བག་རྡོག་གཅིག་ལ་སྒོར་ཟུར་གཅིག་དང་སྐར་གཉིས་ཡིན་ཨ།
"དེ་རེད། གྲོང་རྡལ་ནང་དུ་སོང་ན་སྒོར་ཟུར་གཅིག་དང་སྐར་གཉིས་ཀྱིས་ཉོ་ཐུབ། ད་
དུང་དེའི་སྟེང་དུ་རླངས་སྣུམ་གྷ་ལོན་གཅིག་འགྲོ་ཡི་རེད། དེ་མིན་ཅི་ཞིག་དགོས་བཙོང་
དགོས། ཞོག་ཁོག་དགོས་སམ།
"ཨུན། ཞོག་ཁོག་དགོས།"
“རྒྱ་མ་ལྔ་ལ་སྒོར་ཟུར་གཉིས་དང་ཕྱེད་ཀ་རེད།
ཨ་མ་ཁྲོ་ཉམས་དང་བཅས་ཁོའི་ཉེ་སར་བཅར། 'ད་ང་ཁྱོད་ཀྱི་སྐད་ཆར་སུན་གྱི་འདུག
ངས་གྲོང་རྡལ་ནང་ནས་འདི་ཚོའི་རིན་གོང་ག་ཚོད་ཡིན་པ་ཤེས།"
སྐྱེས་པ་གཟུགས་ཆུང་དེས་མཆུ་དམ་པོར་སྒྲིམ་ཙམ་བྱས། དེས་ན་གྲོང་རྡལ་དུ་སོང་
ནས་ཉོས་ཨ།”
ཨ་མས་རང་ཉིད་ཀྱི་སོར་ཚིགས་ལ་བལྟས་ཤིང་། དེ་ནས་སྐད་མགོ་དམའ་མོས་དེ་ཅི་
ཞིག་གི་སྐད་ཆ་རེད། ཁྱོད་ཚོང་ཁང་འདིའི་བདག་པོ་ཡིན་ནམ།” ཞེས་བཤད།
"མིན། ངས་འདི་གར་ལས་ཀ་གཉེར་བཞིན་པ་ཙམ་ཡིན།
འོ་ན། ཁྱོད་ཀྱིས་འདི་འདྲ་འཕྱ་སྨོད་བྱེད་དགོས་དོན་ཅི་ཡིན། དེ་འདྲ་བྱས་ན་སྐྱིད་
པོ་འདུག་གམ། ཁོ་མོས་རང་ཉིད་ཀྱི་གཉེར་མས་གང་བའི་ལག་མགོ་ལ་བལྟས། སྐྱེས་པ་
གཟུགས་ཆུང་དེ་ཁུ་སིམ་པོར་བསྡད། ཚོང་ཁང་འདིའི་བདག་པོ་སུ་ཡིན།"
“ཧོ་ཕེར་ཞིང་ར་སྤྱི་གཉེར་ཁང་ཡིན། ལྕམ་ལགས།”
རིན་གོང་ཁོ་ཚོས་གཏན་འཁེལ་བྱས་པ་ཡིན་རྒྱུ་རེད།
རེད་ལགས། ལྕམ་ལགས།
ཨ་མས་ཡར་བལྟས་ནས་གདོང་ལ་འཛུམ་ཅུང་ཙམ་ལངས། "ནང་དུ་ཡོང་མཁན་ཚང་
མ་ང་དང་འདྲ་བར། སྨྱོན་པ་འདྲ་པོ་རེད་དམ།
ཁོས་ཡུད་ཙམ་ལ་འཛེམ་ཟོན་བྱས་ཏེ་རེད་ལགས། ལྕམ་ལགས།"ཟེར།
"དེའི་རྐྱེན་གྱིས་ཁྱོད་ཀྱིས་ང་ཚོར་འཕྱ་སྨོད་བྱེད་པ་ཡིན་ནམ།
" ཁྱོད་ཀྱིས་ཅི་ཟེར་བ་ཡིན།
ºལས་ཀ་ཐ་ཤལ་འདི་འདྲ་ལས་ནས་ངོ་མི་གནོང་ངམ་བསམ་གྱི་ཡོད་པ་རེད། མ་རེད་
དམ། དེ་བས་སྨྱོན་པ་ཡིན་ཁུལ་བྱེད་དགོས་ཐུག་པ་རེད་བསམ་གྱི་ཡོད་པ་རེད། མ་རེད་
དམ།” ཁོ་མོའི་སྐད་ངག་ཇེ་འཇམ་དུ་གྱུར། ཚོང་གཉེར་པ་དེས་ཁོ་མོར་ཡ་མཚན་པའི་
ཉམས་ཀྱིས་བལྟས་ནས། ཁོ་མོའི་དྲི་བར་ལན་མ་བཏབ། ཁོ་མོས་ཆེས་མཇུག་མཐར་དོན་
དངོས་དེ་འདྲ་ཞིག་རེད་ཨ ཞེས་བཤད་ཅིང་། དེ་ནས་ཤ་ལ་སྒོར་ཟུར་བཞི།བག་ལེབ་ལ་
སྒོར་གཅིག་དང་ཕྱེད། ཞོག་ཁོག་ལ་སྒོར་ཟུར་གཉིས་དང་ཕྱེད། བསྡོམས་པས་སྒོར་ཟུར་
བརྒྱད། འཚིག་ཇ་ཡོད་དམ ཞེས་བཤད།
"གོང་ཁེ་ཤོས་དེ་ལ་སྒོར་ཟུར་གཉིས་རེད། ལྕམ་ལགས།
དེ་ལྟར་སྒོར་མོ་གཅིག་རྫོགས་པ་རེད། མི་བདུན་གྱིས་ལས་ཀ་ལས་ནས། དགོང་ཚིགས་
གཅིག་གི་རིན་མ་གཏོགས་མེད། ཁོ་མོས་རང་ཉིད་ཀྱི་ལག་པ་ལ་ཞིབ་མོས་བལྟས་ཤིང་། དེ་
ནས་མགྱོགས་པོར་"འདི་ཚོ་ཐུམ་དུ་གཅུད་རོགས།” ཞེས་བཤད།
ཚོང་གཉེར་པས་"འོ་ཡ། ལྕམ་ལགས། ཐུགས་རྗེ་ཆེ ཞེས་བཤད། ཁོས་ཞོག་ཁོག་རྣམས་
ཁུག་མ་ཞིག་ཏུ་བླུགས་ནས། ཁུག་མའི་ཁ་གཟབ་གཟབ་ཀྱིས་བལྟབས། ཁོའི་མིག་ཟུང་གིས་
ཨ་མ་ལ་བལྟ་ཙམ་བྱས་རྗེས། དེ་ནས་རང་ཉིད་ཀྱི་ལས་ཀའི་ནང་དུ་ཕྱིར་ཡིབས། ཁོ་མོས་ཁོ་
ལ་ལྟད་མོར་བལྟས་ནས། གདོང་ལ་འཛུམ་ཆུང་ཞིག་ལངས།
ཁོ་མོས་ཁྱོད་ཀྱིས་ལས་ཀ་འདི་འདྲ་ཞིག་ཇི་ལྟར་བཙལ་བ་ཡིན།" ཞེས་དྲིས།
ཚོང་གཉེར་པས་མི་ཞིག་ཡིན་ན་ཁ་ལ་ཟ་མ་བཟའ་དགོས་པ་རེད་ཨ།" ཞེས་བཤད་
ཅིང་། དེ་ནས་ཉེན་ཟོན་གྱི་རྣམ་པས་"མི་ཞིག་ཡིན་ན་ཁ་ལ་ཟ་མ་བཟའ་བའི་ཐོབ་ཐང་ཡོད་
པ་རེད་ཨ། ཞེས་བཤད།
ཨ་མས་མི་གང་འདྲའི་རིགས་ཟེར་བ་ཡིན ཞེས་དྲིས།
ཁོས་ཐུམ་སྒྲིལ་བཞི་པོ་ཚོང་སྒྲོམ་སྟེང་དུ་བཞག་རྗེས་" ཤ་དང་ཞོག་ཁོག བག་ལེབ།
འཚིག་ཇ། སྒོར་མོ་གཅིག་ཏག་ཏག་རེད།" ཅེས་བཤད་པས། ཁོ་མོས་ཁོ་ལ་འཛིན་ཤོག་དེ་
ཕར་སྤྲད་ཅིང་། ཁོས་རྩིས་ཁྲ་ཞིག་ཏུ་མིང་དང་གྲངས་ཀ་བྲིས། ཨ་མས་ཁོ་ལ་ལྟད་མོ་བལྟས་
ནས་བསྡད། དེ་ནས་ཁོས་དེ་རེད། ཡ། ད་ངེད་གཉིས་ཀྱི་བར་དུ་ཕར་ཆད་ཚུར་ཆད་གཅིག་
ཀྱང་ཡོད་པ་མ་རེད།" ཅེས་བཤད།
ཨ་མས་ཁུག་མ་རྣམས་ལག་ཏུ་བླངས་ཤིང་། དེ་ནས་ཁོ་མོས་‘ཨོ། ང་ཚོར་ད་དུང་འཚིག་
ཇའི་ནང་དུ་འདེབས་རྒྱུའི་ཀ་ར་དགོས་ཀྱི་ཡོད། ངའི་བུ་ཋོམ་གྱིས་ཀ་ར་དགོས་ཟེར་གྱི་ཡོད།
ད་ཅི་བྱེད།" ཅེས་བཤད་པ་དང་། དེ་ནས་ཁོ་མོས་མུ་མཐུད་དུ་ཁོ་ཚོས་ཕར་ཕྱོགས་སུ་
ལས་ཀ་ལས་བཞིན་ཡོད། ཁྱོད་ཀྱིས་ང་ལ་ཀ་ར་ཅུང་འཁྱེར་དུ་ཆུག་དང་། ངས་འཛིན་ཤོག་
རྗེས་ནས་ཁྱོད་ལ་སྐྱེལ་ཡོང་།” ཞེས་བཤད།
སྐྱེས་པ་གཟུགས་ཆུང་དེས་མིག་གིས་ཕར་ལ་བལྟས་ནས། མིག་ཟུང་གིས་ཁོ་མོ་དང་
གང་ཐུབ་ཐུབ་ཀྱིས་རྒྱང་ཐག་བཀྱེད་ནས་སྐད་མགོ་དམའ་མོས་དེ་ངས་བྱེད་མི་ཐུབ། དེ་
སྒྲིག་སྲོལ་རེད། དེ་མི་ཆོག དེ་ལྟར་བྱས་ན་ང་དཀའ་ལས་ལ་འཕྲད་ཀྱི་རེད། དེ་ལྟར་བྱས་
ན་ང་ལས་གནས་ནས་དབྱུང་གི་རེད།” ཅེས་བཤད།
“ཁོ་ཚོས་ད་ལྟ་ཞིང་རའི་ནང་དུ་ལས་ཀ་བྱེད་བཞིན་ཡོད་ལ། ཁོ་ཚོས་སྒོར་ཟུར་མང་
ཙམ་ལེན་བཞིན་ཡོད། ང་ལ་སྒོར་ཟུར་གཅིག་གི་རིན་གྱི་ཀ་ར་སྤྲོད་དང་། ཋོམ་གྱིས་ཀ་ར་
ཡོད་སའི་འཚིག་ཇ་ཧ་ཅང་འཐུང་བསམ་ཡོད། འདི་ཁོས་ནན་ཏན་གྱིས་བཤད་ཡོད།"
"ངས་དེ་ལྟར་བྱེད་མི་ཐུབ། ལྕམ་ལགས། འཛིན་ཤོག་མེད་ན་ཅ་ལག་སྤྲོད་མི་ཆོག་པ་དེ་
སྒྲིག་སྲོལ་རེད། ང་ཚོའི་དོ་དམ་པས་ནམ་རྒྱུན་འདིའི་སྐོར་བཤད་ཀྱི་ཡོད། དེ་མི་འགྲིག དེ་
ངས་བྱེད་མི་ཐུབ། དེ་ཁོ་ཚོས་ཤེས་ཡོང་གི་རེད། དེ་ལྟར་བྱས་ན་ཁོ་ཚོས་ང་འཛིན་རྒྱུ་རེད།
ཁོ་ཚོས་ནམ་རྒྱུན་མི་འཛིན་བཞིན་ཡོད། ནམ་རྒྱུན་དེ་འདྲ་ཡིན། དེ་ངས་སྒྲུབ་མི་ཐུབ།
"སྒོར་ཟུར་གཅིག་གི་དོན་དུ་ཡང་འཛིན་རྒྱུ་རེད་དམ།”
ཅི་ཞིག་གི་དོན་དུ་ཡིན་རུང་འཛིན་རྒྱུ་རེད། ལྕམ་ལགས།” ཁོས་ཁོ་མོར་ཞུ་སྐུལ་གྱི་
རྣམ་པས་བལྟས། ཡུད་ཙམ་རྗེས་སུ་ཁོའི་གདོང་གི་འཇིགས་སྐྲག་དེ་ཞི་སོང་། ཁོས་རང་
ཉིད་ཀྱི་གློ་ཁུག་ནས་སྒོར་ཟུར་གཅིག་བླངས་ཡོང་ནས་ཚོང་ཁང་གི་སྒོར་སྒམ་དུ་བཅུག་
ཅིང་། དེ་ནས་ཁོས་སེམས་ལྷོད་ལ་བབས་པའི་ཉམས་དང་བཅས་ད་འདི་ལྟར་བྱེད།” ཅེས་
བཤད་རྗེས། ཁོས་ཚོང་སྒྲོམ་འོག་ནས་ཁུག་མ་ཞིག་ཕྱུངས་ཡོང་། ཁོས་དེའི་ནང་དུ་ཕུ་ཞིག་
བཏབ་ནས་ཁ་ཕྱེས་རྗེས། ནང་དུ་ཁེམ་བུས་ཀ་ར་བླུགས་ནས་ཡང་ལྕི་འཇལ། དེ་ནས་སྟེང་
དུ་ཡང་བསྐྱར་ཅུང་ཙམ་བསྣན་རྗེས་“འདི་འཁྱེར་སོང་། འདི་ལྟར་བྱས་ན་སྐྱོན་མེད། ཁྱོད་
ཀྱིས་འཛིན་ཤོག་ཚུར་འཁྱེར་ཤོག་དང་། དེ་དུས་ངས་ངའི་སྒོར་ཟུར་གཅིག་པོ་ཡར་ཕྱིར་
ལེན་ཆོག” ཅེས་བཤད།
ཨ་མས་ཁོ་ལ་ཞིབ་ལྟ་བྱས་ཞིང་། ཁོ་མོས་ལག་སྙོབ་བྱས་ནས་ཀ་རའི་ཁུག་མ་ཆུང་ཆུང་
དེ་ལག་ནང་གི་ཐུམ་སྒྲིལ་ཚོའི་སྟེང་དུ་བཞག་རྗེས། སྐད་མགོ་དམའ་མོས་“ཁྱོད་ཐུགས་རྗེ་ཆེ་
ཨ།” ཞེས་བཤད་ཅིང་། དེ་ནས་ཁོ་མོ་ཁ་ཕྱིར་འཁོར་ནས་སྒོའི་ཕྱོགས་སུ་ཕྱིར་སོང་། ཁོ་མོའི་
ལག་པས་སྒོ་ལུང་ལ་འཇུས་ནས་ཁ་ཕྱིར་འཁོར། “གནས་ལུགས་འདི་འདྲ་ཞིག་ཉིན་རྒྱུན་
ངོ་འཕྲོད་ཀྱི་འདུག གལ་སྲིད་རང་ཉིད་དཀའ་ངལ་ལ་འཕྲད་པའམ་ཡང་ན་རྨས་སྐྱོན་བྱུང་
བ། ཡང་ན་ཅི་ཞིག་དགོས་པའི་སྐབས་སུ། རྒྱུན་དུ་དབུལ་ཕོངས་ཀྱི་མི་འཚོལ་རྒྱུ་དེ་རེད།
ནམ་རྒྱུན་རོགས་རམ་བྱེད་མཁན་ནི་ཁོ་ཚོ་ཡིན། ཁོ་ཚོ་ཁོ་ན་ཡིན། དྲྭ་ཚགས་སྒོ་མོ་དེ་ཁོ་
མོའི་རྗེས་སུ་བང་སྒྲ་དང་བཅས་བརྒྱབ་བྱུང་།
སྐྱེས་པ་གཟུགས་ཆུང་དེས་གྲུ་མོ་ཚོང་སྒྲོམ་སྟེང་དུ་ཁེན་ནས། ཁོ་མོའི་རྗེས་སུ་མཚར་
སྣང་དང་བཅས་བལྟས། བྱི་ལ་ཁྲ་ཁྲ་རྒྱགས་པ་ཞིག་ཚོང་སྒྲོམ་སྟེང་དུ་མཆོངས་ནས། སྒྱིད་
ལུག་གི་རྣམ་པས་ཁོའི་གམ་དུ་ཡོང་ཞིང་། དེས་རང་ཉིད་ཀྱི་ལུས་ཟུར་ཁོའི་དཔུང་ངོས་སུ་
བརྡར་ཙམ་བྱས་པས། ཁོས་ལག་པ་བསྲིངས་ནས་བྱི་ལ་ལག་ཏུ་བཟུང་རྗེས། རང་ཉིད་ཀྱི་
འགྲམ་པར་གླན། བྱི་ལས་སྡུར་བ་དིར་དིར་དུ་འཐེན་བྱུང་བ་ལ། ཁོའི་མཇུག་མའི་རྩེ་མོ་
ཕར་གཡོ་ཚུར་གཡོ་བྱེད།
ཁྲོམ་དང་ཨལ། ཨ་ཕ་དང་ཨ་ཁུ་ཇོན་བཅས་ཤིང་འབྲས་ར་བའི་ནང་ནས་ཚུར་ཕྱིར་ཡོང་
དུས། ས་སྲོད་ཀྱི་མུན་པ་ཡོངས་སུ་རུབ་འདུག་ཅིང་། གོམ་པ་ལམ་ངོས་སུ་སྤོ་སྐབས་ཁོ་
ཚོའི་རྐང་པ་ཇེ་ལྕིར་སོང་ཡོད་པའི་སྣང་བ་སྐྱེས།
ཨ་ཕས་"ལག་པ་ཡར་བསྲིངས་ནས་ཤིང་ཏོག་འཐོག་པ་ཙམ་གྱིས་ཀྱང་སྒལ་བ་ན་རུ་
འཇུག་སྲིད་པ་འདི་སུ་ཞིག་གི་ཡིད་ལ་དྲན་ནམ།" ཞེས་བཤད།
ཋོམ་གྱིས་" ཉི་མ་གཅིག་གཉིས་སོང་ན་དྲག་འགྲོ་ཡི་རེད། ཨུན། ཨ་ཕ། ང་ཚོས་དགོང་
ཟས་ཟོས་རྗེས། ང་སོང་ནས་སྒོ་ཆེན་ཕྱི་རོལ་གྱི་འུར་ཟིང་དེ་ཅི་ཞིག་རེད་བལྟ་རུ་འགྲོ་རྒྱུ་
ཡིན། དེ་ཅི་ཞིག་ཡིན་ནམ་སྙམ་ནས་སེམས་པ་ལྷོད་ལ་མི་འབབ། ཁྱོད་འགྲོ་འདོད་དམ།
ཞེས་བཤད།
ཨ་ཕས་"འགྲོ་རྒྱུ་མིན། ང་རང་གིས་ལས་ཀ་ལས་པ་ལས་བསམ་བློ་གཏོང་མི་དགོས་པའི་
འཚོ་བ་ཅུང་རོལ་རྒྱུ་ཡིན། དུས་ཡུན་རིང་པོ་ཞིག་ལ་བསམ་བློ་བཏང་དྲགས་པས། ཀླད་པ་
འགད་གྲབས་བྱས་ཡོད། མིན། ང་འགྲོ་རྒྱུ་མིན། ངལ་གསོ་ཅུང་བརྒྱབ་ནས། དེ་ནས་ཉལ་
རྒྱུ་ཡིན ཞེས་བཤད།
ཁྱོད་འགྲོ་རྒྱུ་ཡིན་ནམ། ཨལ།”
ཨལ་གྱིས་མིག་གིས་ཕར་ལ་བལྟས་ནས་ངས་ཐོག་མར་སྒར་འདིའི་ནང་ལ་ལྟ་སྐོར་
ཞིག་བྱེད་རྒྱུ་ཡིན།” ཞེས་བཤད།
"ཨུན། ཨ་ཁུ་ཇོན་ནི་མི་འགྲོ་ཐག་ཆོད་ཡིན་རྒྱུ་རེད། བལྟས་ཡོང་ན་ང་རང་གཅིག་པོ་
འགྲོ་དགོས་ས་རེད་ཨ། དོན་དུ་ཅི་ཞིག་ཡིན་ནམ་བསམ་ནས་མཚར་སྣང་སྐྱེ་ཡི་འདུག་
ཨ་ཕས་ང་རང་ཡིན་ན། ཕྱི་ལོགས་སུ་ཉེན་རྟོག་པ་དེ་འདྲ་མང་པོ་ཡོད་པས། གནས་
ཚུལ་འདི་འདྲ་ལ་ཁ་ཡ་བྱེད་པ་ལས། མཚར་སྣང་ག་ཚོད་སྐྱེས་རུང་སྐྱེ་རུ་བཅུག་ནས་
འདུག་རྒྱུ་ཡིན།" ཞེས་བཤད།
ཋོམ་གྱིས་གཅིག་བྱས་ན་མཚན་མོར་ཉེན་རྟོག་པ་མེད་སྲིད།" ཅེས་རང་ཉིད་ཀྱི་དྲན་
ཚུལ་བཤད།
ཨ། ང་རང་ཡིན་ན། ཁོ་ཚོ་ཡོད་མེད་བལྟ་རུ་འགྲོ་རྒྱུ་མིན། ཁྱོད་རང་གང་དུ་འགྲོ་མིན་
ཨ་མ་ལ་མ་བཤད་ན་ཡག་ཤོས་རེད། ཁོ་མོས་སེམས་ཁྲལ་བྱས་ནས་སྨྱོ་ཡི་རེད།"
ཁྲོམ་ཨལ་ལ་ཁ་འཁོར། ‘ཁྱོད་རང་མཚར་སྣང་སྐྱེ་ཡི་མི་འདུག་གམ།”
ཨལ་གྱིས་"ངས་སྒར་འདིའི་ནང་ནས་ཡར་ལྟ་མར་ལྟ་བྱས་ནས་བསྡད་ན་དེ་དགའ་
སྙམ།" ཞེས་བཤད།
"བུ་མོ་བདའ་རྒྱུ་ཡིན་ནམ། ཨེ་ཡིན།”
ཨལ་གྱིས་དེ་ངའི་དོན་དག་རེད།” ཞེས་མ་དགའ་བའི་རྣམ་འགྱུར་བསྟན།
ཥོམ་གྱིས་“གང་ལྟར་ང་རང་འགྲོ་རྒྱུ་ཡིན།” ཞེས་བཤད།
ཁོ་ཚོ་ཤིང་འབྲས་ར་བ་ནས་ཚུར་ཡོང་ནས། ཁང་གོག་དམར་པོ་ཚོའི་བར་གྱི་ཐལ་བ་
འཚུབ་འཚུབ་ཀྱི་སྲང་ལམ་དུ་སླེབས། ཁང་གོག་འགའ་རེའི་སྒོ་ནང་ནས་རྡོ་སྣུམ་གྱི་སྒྲོན་
མེའི་འོད་སྣང་ཞན་པོ་རེ་ཕྱི་ལོགས་སུ་འཕྲོས་ཡོད་ལ། ཁང་པའི་ནང་གི་འོད་སྣང་རབ་རུབ་
ཀྱི་ཁྲོད་དུ། མི་རྣམས་ཀྱི་གྲིབ་གཟུགས་ནག་པོ་རྣམས་ཕར་འགྲོ་ཚུར་འགྲོ་བྱེད། སྲང་ལམ་
གྱི་སྣེ་རུ། སྲུང་དམག་གཅིག་འགུལ་མེད་དུ་བསྡད་ནས། མེ་མདའ་པུས་མོར་ཁེན།
ཁོ་ཚོ་སྲུང་དམག་དེའི་འགྲམ་དུ་སླེབས་པ་ན། ཋོམ་གྱིས་འགྲོ་མཚམས་བཞག སྐུ་
ཞབས། ཁྲུས་རྒྱག་ས་གང་དུ་ཡོད་པ་ཤེས་སམ།
སྲུང་དམག་དེས་འོད་སྣང་རབ་རིབ་ཁྲོད་ནས་ཁོ་ལ་ལྟ་ཡག་ཅིག་བྱས་ཤིང་། མཇུག་
མཐར་ཁོས་"ཕར་ཕྱོགས་ཀྱི་ཆུ་མཛོད་དེ་མཐོང་གི་འདུག་གམ།” ཞེས་བཤད།
"མཐོང་གི་འདུག"
དེ་གར་ཆུ་སྦུག་ཅིག་ཡོད།
"ཆུ་དྲོན་པོ་ཡོད་དམ།
‘ཁྱོད་རང་ཉིད་སུ་ཡིན་སྣང་ཤར་ཡོད། རང་ཉིད་ཇེ་ཕི་མོར་གྷན་+ཡིན་སྣང་ཤར་ཡོད་
དམ།”
ཥོམ་གྱིས་དེ་འདྲ་བསམ་མེད། དེ་འདྲ་བསམ་ག་ལ་ཡོད། མཚན་མོ་བདེ་ལེགས། སྐུ་
ཞབས།" ཞེས་བཤད།
སྲུང་དམག་དེས་མཐོང་ཆུང་གི་རྣམ་པས་སྣ་ཤུ་ཞིག་བརྒྱབ། ཆུ་དྲོན་པོ། དཀོན་མཆོག་
ཡེ་ཤུ། ཅུང་འགོར་ན་ད་རུང་ཁྲུས་གཞོང་ཞིག་ཀྱང་དགོས་ཟེར་རྒྱུ་རེད།" ཁོས་ཡི་ཐང་ཆད་
པའི་རྣམ་པས་ཇོ་ཌི་ཚང་གི་སྐྱེས་པ་བཞིའི་རྗེས་སུ་བལྟས།
སྲུང་དམག་གཞན་པ་ཞིག་ཁང་པ་སྣེ་མོ་དེའི་ཟུར་ནས་ཚུར་སླེབས་"ཅི་ཞིག་རེད། མག་
ཁི།
ཧུན། ལྟས་ངན་ཨོག་ཁེ་སི་འདི་ཚོ། 'ཆུ་དྲོན་པོ་ཡོད་དམ།' ཟེར་གྱི་འདུག་ཨ།
སྲུང་དམག་གཉིས་པ་དེས་མེ་མདའི་སྣེ་མོ་ས་སྟེང་དུ་བཙུགས་ནས་འདི་གཞུང་
བཙུགས་གཞིས་སྒར་དེའི་རྐྱེན་གྱིས་རེད། ངས་བལྟས་ན་ཁོ་གཞུང་བཙུགས་གཞིས་སྒར་
དུ་བསྡད་མྱོང་ཡོད་ཤག་རེད། ང་ཚོས་གཞིས་སྒར་དེ་རྩ་མེད་དུ་མ་བཏང་བར་དུ་ང་ཚོ་བདེ་
བར་གནས་འཇུག་རྒྱུ་མ་རེད། ཅང་མ་འགོར་བར་ད་དུང་ཉལ་ཐུལ་གཙང་མ་ཡང་་དགོས་
ཟེར་རྒྱུ་རེད་ཡ།” ཞེས་བཤད།
མག་ཁི་ཡིས་“སྒོ་ཆེན་ཕྱི་ལོགས་སུ་གནས་ཚུལ་ག་འདྲ་རེད། གནས་ཚུལ་འདྲ་གོ་སོང་
ངམ།"ཞེས་དྲིས།
“ཨུན། ཁོ་ཚོས་ཉིན་གང་པོར་སྐད་ཅོར་བརྒྱབ་སོང་། ད་ལྟ་མངའ་སྡེའི་ཉེན་རྟོག་པ་
སླེབས་ཡོད་ལ། ཁོ་ཚོས་སྤྱང་པོ་ཡིན་མདོག་བྱེད་མཁན་དེ་ཚོ་འཛུལ་སའི་ཁུང་བུ་མེད་
པ་ཞིག་བྱེད་བཞིན་འདུག གོ་ཐོས་སུ། རྙོག་དྲ་འདིའི་མགོ་སློང་མཁན་ནི་མི་སྐམ་པོ་
གཟུགས་རིང་ཞིག་རེད་ཟེར། གཅིག་གིས་ཁོ་ཚོ་དོ་ནུབ་ཁོ་འཛིན་དུ་འགྲོ་རྒྱུ་རེད་ཟེར། ཁོ་
བཟུང་བ་ཡིན་ན་སྐད་ཅོར་འདི་འཇམ་ཅག་གེར་འགྲོ་རྒྱུ་རེད།
མག་ཁི་ཡིས་“གནད་དོན་ལས་སླ་མོས་སེལ་སོང་ན། ང་ཚོ་ལས་མེད་དུ་འགྱུར་རྒྱུ་རེད་
ཡ།” ཞེས་བཤད།
“ང་ཚོར་ལས་ཀ་ཡོད་རྒྱུ་རེད། དེར་ཐབས་ཤེས་ཡོད། ལྟས་ངན་ཨོག་ཁེ་སི་འདི་ཚོ། ནམ་
རྒྱུན་བསྲུངས་ནས་འདུག་དགོས། གལ་སྲིད་ཁོ་ཚོ་འཇམ་ཅག་གེར་འདུག་རྒྱུ་མང་དྲགས་
,,ན། ང་ཚོས་ཁོ་ཚོ་ཅུང་ཙམ་དཀྲོག་དཀྲོག་གཏོང་ཆོག
"ངས་བལྟས་ན་ལས་གླ་གཅོག་དུས་ཡང་བསྐྱར་རྙོག་དྲ་ཡོད་རྒྱུ་རེད།
"དེ་ཡོད་ཤག་ཤག་རེད། དེ་བས་ང་ཚོར་ལས་ཀ་ཡོད་མེད་ཐད་ལ་སེམས་ཁྲལ་བྱེད་མི་
དགོས། ཧོ་ཕེར་ཚང་གིས་ཁོ་ཚོའི་མགོ་ལ་སྲབ་བཀོན་ཡོད་པས། ང་ཚོས་ལྷག་ཏུ་་སེམས་
ཁྲལ་བྱེད་མི་དགོས།”
ཇོ་ཌི་ཚང་གི་ཁང་པའི་ནང་དུ་མེ་ལྕེ་འུར་འུར་དུ་འབར་ཞིང་། གཙབས་ཤ་ལེབ་མོ་དག་
གིས་སྣུམ་ཞག་གི་ཁྲོད་དུ་སིར་སྒྲ་སྒྲོག་བཞིན་འདུག་ལ། ཞོག་ཁོག་ཀྱང་ལྷོག་ལྷོག་ཏུ་ཁོལ་
བཞིན་ཡོད། ཁང་པའི་ནང་ཡོངས་དུད་པས་ཁེངས་ཡོད་ལ། སྒྲོན་མེའི་འོད་སྣང་སེར་པོས་
གྱང་ངོས་སུ་གྲིབ་མ་ནག་པོ་མཐུག་པོ་རེ་སྤྲོས་ཡོད། ཨ་མས་བྲེལ་འཚུབ་ཀྱིས་ལས་ཀ་ལས་
བཞིན་པའི་སྐབས་སུ། རོ་སི་ཤ་རོན་སྒམ་སྟེང་དུ་ངལ་གསོས་ནས་ཡོད་ཅིང་། ཁོ་མོའི་གྲོད་
ཁོག་ཆེན་པོ་དེས་པུས་མོའི་སྟེང་དུ་ལྗིད་བཀལ་ནས་ཡོད།
ཨ་མས་“ད་ལྟ་ཅུང་བདེ་པོ་འདུག་གམ།” ཞེས་དྲིས།
" ཟ་མ་གཡོ་བའི་དྲི་མ་བྲོ་བས་ང་ཡང་ལྟོགས་ཀྱི་འདུག
ཨ་མས་"སོང་ནས་སྒོ་ལམ་བར་དུ་སྡོད། གང་ལྟར་ངས་སྒམ་དེ་མ་བཤིག་ཐབས་མེད་
རེད ཅེས་བཤད།
སྐྱེས་པ་ཚོ་ནང་དུ་གཤར་ནས་ཡོང་ཞིང་། ཋོམ་གྱིས་“ནང་དུ་ཤ་དྲི་འཐུལ་གྱིན་འདུག
དཀོན་མཆོག འཚིག་ཇ། འཚིག་ཇའི་དྲི་མ་དེ་དེ་འདྲའི་བཙན་པ་ལ། དཀོན་མཆོག་ཡེ་ཤུ།
ངའི་གྲོད་ཁོག་ལྟོགས་ཀྱི་འདུག ཁམ་བུ་མང་པོ་ཞིག་ཟོས་པ་ཡིན་མོད། དེས་ཕན་ཅི་ཡང་
ཐོགས་ཀྱི་མི་འདུག ང་ཚོས་ལག་པ་གང་དུ་བཀྲུ་དགོས། ཨ་མ།” ཞེས་བཤད།
ཆུ་མཛོད་ཡོད་ས་དེར་མར་སོང་། དེར་སོང་ནས་ཁྲུས། ངས་རུ་ཐེ་དང་ཝིན་ཧྥིལད་
གཉིས་ཀ་ཡང་དེ་གར་འཁྲུད་དུ་བཏང་བ་ཡིན།” སྐྱེས་པ་ཚོ་ཡང་བསྐྱར་སྒོར་ཕྱིར་བུད།
ཨ་མས་སོང་དང་། རོ་སི་ཤ་རོན། ཡང་མིན་ན་སོང་ནས་སྒོ་ལམ་བར་དུ་སྡོད། དེ་མིན་
ན་ཉལ་སའི་སྟེང་དུ་སྡོད། ངས་སྒམ་དེ་བཤིག་དགོས་ཀྱི་འདུག” ཅེས་ངག་བཀོད་བཏང་།
བུ་མོས་ལག་པ་གཉིས་ཀའི་སྟེང་དུ་ལྗིད་ཤུགས་ཕབ་ནས་ཡར་ལངས། ཁོ་མོ་ལྗིད་ཏིག་
ཏིག་གིས་ཕར་སོང་ནས་མལ་གདན་ཞིག་གི་སྟེང་དུ་བསྡད། རུ་ཐེ་དང་ཝིན་ཧྥིལད་གཉིས་
ཀ་ཁུ་སིམ་པོས་ཕྱིར་སླེབས། ཁོ་གཉིས་ཀས་གཞན་པ་ཚོས་དོ་སྣང་མི་བྱེད་པའི་ཆེད་དུ། ཁུ་
སིམ་པོས་གྱང་རྩར་བཅར་ནས་བསྡད།
ཨ་མས་མགོ་བོ་ཡར་བཀྱགས་ནས་ཁོ་གཉིས་ལ་བལྟས་ནས་“ཁྱོད་གཉིས་ལ་རླུང་རྟ་
བརྒྱུགས་ནས། དོ་ནུབ་ཁང་པའི་ནང་ནག་ཁུང་རེད ཅེས་བཤད་ཅིང་། དེ་ནས་ཁོ་མོས་
ཝིན་ཧྥིལད་ལ་སྤར་ཉབ་བྱས་ཏེ་མགོའི་སྐྲ་ལོ་ལ་རེག ཨུན། མ་མཐའ་ཡང་སྐྲ་རློན་པ་
བཟོས་འདུག འོན་ཀྱང་། གཙང་མ་བཀྲུས་མེད་པ་ཐག་ཆོད་རེད།”
ཝིན་ཧྥིལད་ཀྱིས་"འདག་རྫས་མི་འདུག་ཨ།" ཞེས་ལེ་བདའ་བྱས།
"དེ་བདེན། འདག་རྫས་མེད། དེ་ཉོ་ཐུབ་མ་སོང་། འདག་རྫས་དོ་ནུབ་ཉོ་ཐུབ་མ་
སོང་། གཅིག་བྱས་ན་སང་ཉིན་ཉོ་ཐུབ་སྲིད། ཁོ་མོ་ཐབ་འགྲམ་དུ་ཕྱིར་སོང་ནས་སྡེར་
མ་རྣམས་ཐང་ལ་བསྒྲིགས་ཤིང་། དེ་ནས་དགོང་ཟས་ལྡུད་མགོ་བརྩམས། ཁོ་མོས་སྡེར་
མ་རེ་རེའི་ནང་དུ་གཙབས་ཤ་ལེབ་མོ་གཉིས་རེ་དང་། ཞོག་ཁོག་ཆེན་པོ་གཅིག་རེ་ལྡུག་
ཅིང་། དེའི་སྟེང་དུ་བག་ལེབ་ལེབ་མོ་གསུམ་རེ་བཞག སླ་ངའི་ནང་གི་ཤ་ཚང་མ་བླུགས་
ཟིན་པ་ན། ཁོ་མོས་སླ་ངའི་མཐིལ་གྱི་ཞག་ཚིལ་དེ་སྡེར་མ་རེ་རེའི་སྟེང་དུ་ཅུང་ཙམ་རེ་
བླུགས། དེ་ནས་སྐྱེས་པ་ཚོ་ནང་དུ་ཕྱིར་སླེབས་བྱུང་ལ། ཁོ་ཚོའི་གདོང་པ་ཆུ་ཙར་ཙར་
རེད་ལ། སྐྲ་ལོ་རློན་པ་བྱས་ཏེ་འོད་ཀྲིག་ཀྲིག་རེད།
ཁོམ་གྱིས་"ང་ལ་གཅིག་བྱིན་དང་།" ཞེས་སྐད་བརྒྱབ།
ཁོ་ཚོས་རང་རང་གི་སྡེར་མ་ལག་ཏུ་བླངས་རྗེས་ཁུ་སིམ་པོས་རྔམ་ཟ་བྱས་ཤིང་། སྡེར་
མའི་མཐིལ་གྱི་ཞག་ཚིལ་རྣམས་ཀྱང་བག་ལེབ་ཀྱིས་ཕྱིས་ནས་གཙང་མར་ཟོས། བྱིས་པ་
གཉིས་ཀ་ཁང་པའི་ཟུར་ཁུག་ཏུ་ཕྱིར་འཛུལ་ཞིང་། སྡེར་མ་ཐང་ལ་བཞག་ནས། དེའི་
མདུན་དུ་དུད་འགྲོ་དང་འདྲ་བར་སྒུར་སྒུར་བྱས།
ཥོམ་གྱིས་ཁོའི་བག་ལེབ་ལེབ་མོ་ཆེས་མཐའ་མ་དེ་ཡང་མིད་པར་མིད། “ཨ་མ། ད་དུང་
འདུག་གམ།
ཨ་མས་མི་འདུག དེ་མ་གཏོགས་མི་འདུག ཁྱོད་ཚོས་སྒོར་མོ་བླངས་པ་དེ་རེད་ལ།
འདི་ནི་སྒོར་མོ་གཅིག་གི་རིན་རེད།” ཅེས་བཤད།
འདི་ཙམ་མ་གཏོགས་མི་འདུག་གམ
"འདི་གར་ཁོ་ཚོས་རིན་གོང་ལྷག་མ་ལེན་གྱི་འདུག ང་ཚོ་གྲོང་རྡལ་དུ་འགྲོ་ཐུབ་དུས་
དེ་གར་སོང་ནས་ཉོས་ན་བཟང་རྒྱུ་རེད།”
ཥོམ་གྱིས་“ང་རྒྱགས་མ་སོང་།” ཞེས་བཤད།
"ཨུན། སང་ཉིན་ཁྱོད་ཚོས་ཉིན་གང་པོར་ལས་ཀ་ལས་ཆོག་པས། སང་ཉིན་དགོང་མོར་
བཟའ་རྒྱུ་མང་པོ་ཞིག་ཡོད་རྒྱུ་རེད།”
ཨལ་གྱིས་ཕུ་ཐུང་གིས་མཆུ་ཏོ་ཕྱིས་རྗེས་“ང་སོང་ནས་ཡར་མར་ལ་གཅིག་བལྟ།” ཞེས་
བཤད།
“སྒུག་དང་། ང་ཡང་ཁྱོད་དང་མཉམ་དུ་འགྲོ། ཋོམ་གྱིས་ཁོའི་རྗེས་དེད་ནས་ཕྱི་ལོགས་
སུ་སོང་། མུན་ནག་གི་ཁྲོད་དུ་ཁཱོམ་རང་ཉིད་ཀྱི་གཅུང་པོའི་འགྲམ་དུ་ཡོང་། “ཁྱོད་དངོས་
གནས་ང་དང་མཉམ་དུ་འགྲོ་རྒྱུ་མིན་ནམ།"
‘འགྲོ་རྒྱུ་མིན། ངས་ད་སྔོན་བཤད་པ་ལྟར། སྒར་འདིའི་ནང་ནས་མར་ཡར་སོང་ནས་
གཅིག་བལྟ།”
ཋོམ་གྱིས་"ཡ་ཡ།" ཞེས་བཤད་རྗེས། ཁོ་ཁ་ཕར་འཁོར་ནས་སྲང་ལམ་དུ་དལ་མོས་
འཁྱམ་ཉུལ་གྱིས་མར་སོང་། ཁང་པ་ཚོའི་དུད་ཁུང་ནས་སླེབས་པའི་དུད་པ་དག་དམའ་
སར་བབས་ནས་ས་ངོས་སུ་འཐིབས་ནས་ཡོད་ཅིང་། སྒྲོན་མེ་ཚོས་སྒོ་དང་སྒེའུ་ཁུང་གི་རི་
མོ་སྣ་ཚོགས་སྲང་ལམ་གྱི་ངོས་སུ་ཕབ། མི་རྣམས་སྒོ་ཐེམ་གྱི་སྟེང་དུ་བསྡད་ནས། ཕྱི་ལོགས་
ཀྱི་མུན་པའི་ནང་དུ་བལྟས། ཋོམ་སྲང་ལམ་བརྒྱུད་ནས་མར་འགྲོ་སྐབས། ཁོ་ཚོས་མགོ་བོ་
གཡོ་བཞིན་མིག་ཟུང་གིས་ཁོའི་རྗེས་འདེད་བྱས། སྲང་ལམ་གྱི་སྣེ་མོ་རུ། རྡོ་ལམ་དེ་བཙས་
མ་བརྔས་མ་ཐག་པའི་ས་ཞིང་བརྒྱུད་ནས་ཕར་ཕྱོགས་སུ་འཐེན་ནས་ཡོད་ཅིང་། ཞིང་
ནང་གི་ནག་བེར་བེར་གྱི་སོག་ཕུང་རྣམས་སྐར་འོད་ནས་གསལ་པོར་མཐོང་ཐུབ། ཟོར་
དབྱིབས་ཅན་གྱི་ཟླ་བ་རྩེ་རྣོ་ཞིག་ནུབ་ཕྱོགས་ཀྱི་མཁའ་དབྱིངས་སུ་རྒྱུ་བ་དང་། དགུ་ཚིགས་
ཀྱི་དར་དཀར་རིང་མོ་དེ་ནམ་མཁའི་མཐོངས་སུ་དཀར་གྱི་ལེར་འཐེན། ཋོམ་གྱིས་སོག་
ཞིང་སེར་པོའི་ཕྱོགས་སུ་འཐེན་པའི་ཐལ་རྡུལ་གྱི་ལམ་ཐོག་ཏུ་གོམ་པོ་ཡང་མོས་སྤོ་བཞིན་
སོང་། ཁོས་ལག་པ་གཉིས་ཀ་གློ་ཁུག་ཏུ་བཅུག་ནས་སྒོ་ཆེན་གྱི་ཕྱོགས་སུ་སོས་དལ་གྱིས་
སོང་། ལམ་གྱི་ཉེ་ས་རུ་རགས་ཁ་ཞིག་ཡོད་ཅིང་། དེ་གར་སླེབས་ཚེ། ཋོམ་གྱིས་ཞིང་ཆུའི་
ཡུར་བའི་ནང་གི་ཡུར་ཆུ་དང་རྩི་ཤིང་ཕན་ཚུན་བརྡར་བའི་ཤུབ་སྒྲ་ཐོས་ཐུབ། ཁོ་རང་
རགས་ཁའི་ངོས་སུ་ཡར་འགོས་ནས། མུན་ནག་གི་ཡུར་བུའི་ནང་དུ་བཞུར་བཞིན་པའི་
ཆུ་ཕྲན་ལ་བལྟས་པ་ན། ནམ་མཁའི་སྐར་ཚོགས་ཀྱི་གཟུགས་བརྙན་རྣམས་ཆུ་ངོས་སུ་
འཁྱོག་པོར་ཤར་ཡོད་པ་གསལ་པོར་མཐོང་ཐུབ། མངའ་སྡེའི་གཞུང་ལམ་དེ་ཁོའི་མདུན་
ཕྱོགས་སུ་ཡོད་ཅིང་། དེའི་སྟེང་དུ་རྒྱུག་བཞིན་པའི་རླངས་འཁོར་ཚོའི་མདུན་གློག་གིས་
གཞུང་ལམ་དེ་གང་དུ་ཡོད་པ་གསལ་པོར་བསྟན་ཡོད། ཁོ་ཡར་ལངས་ནས་མུ་མཐུད་དུ་
སོང་། སྐབས་དེར་ཁོས་སྐར་འོད་འོག་གི་ལྕགས་དྲའི་སྒོ་ཆེན་དེ་གསལ་པོར་མཐོང་ཐུབ།
ལམ་འགྲམ་ནས་གྲིབ་གཟུགས་ནག་པོ་ཞིག་འགུལ་སྐྱོད་བྱས་བྱུང་ལ། མི་སྐད་ཅིག་
གིས་ཝ་ཡེ། སུ་ཡིན ཞེས་བཤད།
ཥོམ་འགྲོ་མཚམས་བཞག་ནས་དེ་གར་ལངས་ནས་བསྡད། ཁྱོད་སུ་ཡིན།
མི་དེ་ཡར་ལངས་ནས་ཚུར་ཉེ་སར་ཡོང་ཞིང་། ཁོམ་གྱིས་ཁོའི་ལག་ཏུ་མེ་མདའ་བཟུང་
ཡོད་པ་མཐོང་ཐུབ། ཁོས་ཋོམ་གྱི་གདོང་དུ་ལག་ཁྱེར་གློག་བཞུ་བཀར། ཁྱོད་རང་གང་དུ་
འགྲོ་རྩིས་ཡིན
། ངས་འཆམ་འཆམ་ཞིག་བྱེད་འདོད་བྱུང་། འཆམ་འཆམ་བྱས་མི་ཆོག་པའི་ཁྲིམས་
འདྲ་ཡོད་པ་རེད་དམ
"ཁྱོད་རང་ཕྱོགས་གཞན་དུ་འཆམ་འཆམ་བྱེད་དུ་སོང་དང་དེ་དགའ།"
ཋོམ་གྱིས་" ང་ཐ་ན་འདིའི་ཕྱི་ལའང་འབུད་མི་ཆོག་པ་རེད་དམ།" ཞེས་དྲིས།
"དོ་ནུབ་མི་ཆོག ཁྱོད་རང་ཉིད་ཡག་པོ་བྱས་ཏེ་ཕྱིར་འགྲོ་རྒྱུ་ཡིན་ནམ་ཡང་ན་ངས་
རོགས་པ་རེ་བོས་ཡོང་ནས་ཁྱོད་རང་ཕྱིར་སྐྱེལ་དུ་འཇུག་རྒྱུ་ཡིན།
་་་ཥོམ་གྱིས་ཨོ། དེ་མི་དགོས། ང་ཕྱི་ལོགས་སུ་འགྲོ་དོན་གལ་ཆེན་འདྲ་མེད། འདི་དེ་
འདྲའི་རྙོག་འཛིང་ཅན་ཞིག་ཡིན་ན་ང་ནི་འགྲོ་འདོད་མེད་དོ།། ཡ། དེས་ན་ང་ནང་དུ་ཕྱིར་
འགྲོ་རྒྱུ་ཡིན།" ཞེས་བཤད།
གྲིབ་གཟུགས་ནག་པོ་དེ་ལྷོད་ལ་བབས་ཤིང་། གློག་བཞུ་མར་ཕབ་དེ་རེད་ཡ། འདི་ཡང་
ཁྱོད་ཀྱི་ཆེད་དུ་རེད་ཨ། གསང་མྱུལ་པ་སྨྱོན་པ་དེ་ཚོས་ཁྱོད་ཚོར་ལག་ཨེ་ཞོག་བལྟ་ཡི་རེད།
"གསང་མྱུལ་པ་ཟེར་ན།
"ལྟས་ངན་དམར་ཕྱོགས་པ་དེ་ཚོ།"
ཋོམ་གྱིས་“ཨོ། ངས་དེ་ཚོའི་སྐོར་མ་ཤེས།” ཞེས་བཤད།
“ཁྱོད་ནང་དུ་ཡོང་སྐབས་ཁོ་ཚོ་མཐོང་ཡོད་རྒྱུ་རེད། མཐོང་མ་སོང་ངམ།
། དེ་དུས་ཕྱི་ལོགས་སུ་མི་མང་པོ་ཞིག་འདུག འོན་ཀྱང་། དེ་གར་ཉེན་རྟོག་པ་ཧ་
ཅང་མང་བས། ཅི་ཞིག་ཡིན་པ་ཧ་གོ་མ་སོང་། འགྲིམ་འགྲུལ་དོན་རྐྱེན་ཞིག་བྱུང་བ་ཡིན་
ནམ་བསམ་སོང་།"
"ཡ། ཁྱོད་ཕྱིར་ནང་དུ་སོང་དང་དེ་དགའ།
“ཡ་ཡ། ང་ལ་དེ་མི་ཆོག་རྒྱུ་ཅི་ཡང་མེད། སྐུ་ཞབས།” ཁོ་ཁ་ཕྱིར་འཁོར་ནས་ཕར་
སོང་། ཁོས་ཁུ་སིམ་པོས་ལམ་བུ་བརྒྱུད་ནས་ཡར་གོམ་པ་བརྒྱ་ལྷག་སོང་རྗེས། འགྲོ་མཚམས་
བཞག་ནས་རྣ་ཉན་བྱས་ཏེ་བསྡད།ཞིང་ཆུའི་ཡུར་བུའི་འགྲམ་ནས་བྱི་ལ་ལྟ་བུའི་དོམ་ཁྲ་རྔ་
རིང་གི་ཟུག་སྐད་རེ་འཚེར་ཡོང་ལ། ཧ་ཅང་ཐག་རིང་ས་ཞིག་ནས་འདོགས་ཁྱིའི་ཟུག་སྐད་
ཀྱང་གྲག་ཡོང་། ཋོམ་ལམ་འགྲམ་དུ་མར་བསྡད་ནས་རྣ་ཉན་བྱས་ཏེ་བསྡད། ཁོས་མཚན་
རྒྱུ་བྱ་ཁྲའི་ཧབ་ཆ་ཐོས་ཤིང་། སོག་མའི་ཞིང་ནང་དུ་མཚན་རྒྱུ་སྲོག་ཆགས་ཚོ་འཇབ་རྒྱུག་
བྱེད་བཞིན་པའི་ཚག་སྒྲ་ཡང་གོ་ནུས། ཁོས་ཤར་ནུབ་གཉིས་ཀྱི་གནམ་ས་འདྲེས་མཚམས་ལ་
བལྟས་པ་ན། ཕྱོགས་གཉིས་ཀ་ནག་ཐོམ་མེ་ཡིན་པས། རྒྱབ་ལྗོངས་དང་རི་མོའི་དབྱེ་བ་མི་
འདུག ད་ལྟ་ཁོ་ཡར་ལངས་ནས། དལ་མོས་ལམ་གྱི་གཡས་ཕྱོགས་སུ་སོང་སྟེ་སོག་མའི་ཞིང་
ནང་དུ་བབས། དེ་གར་ཁོས་གཟུགས་པོ་སོག་ཕུང་གི་མཐོ་དམའ་དང་མཉམ་པར་དམའ་
མོར་སྒུར་ནས་དལ་མོས་སོང་ཞིང་། མཚམས་ལ་ལར་འགྲོ་མཚམས་བཞག་ནས་རྣ་ཉན་རེ་
བྱས། མཇུག་མཐར་ཁོ་རང་ར་བའི་འགྲམ་དུ་སླེབས་བྱུང་ལ། ར་བ་དེ་ནི་གཟེ་མ་ར་མགོའི་
ལྕགས་སྐུད་རྐྱ་ལྔ་ལས་གྲུབ་པ་ཞིག་རེད། ཁོ་ལྕགས་ཚེར་ར་བའི་འགྲམ་དུ་གན་རྐྱལ་དུ་ལོག་
ནས། ལྕགས་སྐུད་རྐྱ་འོག་མ་དེའི་འོག་ཏུ་མགོ་བོ་བཅུག་ཅིང་། དེ་ནས་ལག་པས་གཟེ་མ་
ར་མགོའི་ལྕགས་སྐུད་དེ་དག་ཡར་ལ་བཀྱགས་ནས་རྐང་པ་ས་ལ་གཏད་དེ། རང་ཉིད་ཀྱི་
གཟུགས་པོ་དལ་མོས་འོག་ཏུ་བསྣུར།
ཁོ་རང་ཡར་ལངས་གྲབས་ཡོད་པའི་སྐབས་དེར་མི་སྐོར་ཞིག་གཞུང་ལམ་གྱི་འགྲམ་
ནས་ཚུར་ཡོང་། ཁོ་ཚོ་ཕར་ཐག་རིང་ལ་སོང་བའི་བར་དུ་ཋོམ་གྱིས་དེ་གར་རང་སོར་སྒུག་
ཅིང་། དེ་ནས་ཁོ་ཡར་ལངས་ནས་ཁོ་ཚོའི་རྗེས་དེད་ནས་སོང་། ཁོས་ལམ་འགྲམ་དུ་རས་
གུར་ཨེ་ཡོད་ལྟ་བཞིན་སོང་། སྐབས་དེར་རླངས་འཁོར་འགའ་རེས་གཞུང་ལམ་བརྒྱུད་
ནས་ཕར་ཕྱིན་སོང་། ཞིང་གི་དཀྱིལ་ནས་མར་རྒྱུག་ཆུ་ཞིག་ཡོད་ཅིང་། གཞུང་ལམ་གྱི་
ཨར་འདམ་གྱི་ཟམ་པས་རྒྱུག་ཆུ་དེ་འཕྲེད་ཀྱིས་བརྒལ་ཡོད། ཋོམ་གྱིས་ཟམ་པའི་སྟེང་ནས་
མར་ཟམ་འགྲམ་དུ་བལྟས་པ་ན། གྲོག་ཤུར་ཟབ་མོ་དེའི་མཐིལ་དུ་རས་གུར་ཞིག་ཏུ་སྒྲོན་མེ་
བཀར་ཡོད་པ་མཐོང་། ཁོས་དེ་ལ་ཡུད་ཙམ་བལྟས་ཤིང་། དེ་ནས་ཁོས་གུར་ནང་གི་མིའི་
གྲིབ་གཟུགས་གུར་གྱི་རས་གཞིའི་ངོས་སུ་ཕོག་ཡོད་པ་མཐོང་། ཁོམ་ར་བ་ཞིག་གི་སྟེང་དུ་
འགོས་ནས། རྩི་ཤིང་དང་ལྕང་སྡོང་ཐུང་ཐུང་མང་པོ་ཞིག་བརྒྱུད་ནས་མར་གྲོག་རོང་དུ་
བབས། གྲོག་རོང་གི་མཐིལ་དུ་ཆུ་ཕྲན་ཞིག་ཡོད་ཅིང་། ཁོས་དེའི་འགྲམ་ནས་ལམ་ཕྲན་
ཞིག་རྙེད། མི་ཞིག་གུར་མདུན་དུ་སྒམ་ཞིག་གི་སྟེང་དུ་བསྡད་འདུག
ཁོམ་གྱིས་"དགོང་མོ་བདེ་ལེགས།" ཞེས་བཤད།
"ཁྱོད་སུ་ཡིན།"
ཨ། ཨུན། ང་རང་། ང་ལམ་འགྲོ་པ་ཞིག་ཡིན”
"འདི་གར་ཁྱོད་ཀྱིས་ངོ་ཤེས་པ་ཡོད་དམ།”
"མེད། ངས་ང་རང་ལམ་འགྲོ་པ་ཞིག་ཡིན་ལབ་པ་མ་ཡིན་ནམ།"
གུར་ནང་ནས་མི་ཞིག་གིས་མགོ་བོ་ཕྱི་ལ་བསྲིངས་ནས་དོན་དག་ཅི་རེད།” ཅེས་
བཤད།
་་་ཋོམ་གྱིས་ཁ་སེ།” ཞེས་སྐད་མཐོན་པོས་ཁ་སེ། དཀོན་མཆོག་ཡེ་ཤུ། ཁྱོད་ཀྱིས་འདི་
གར་ཅི་ཞིག་བྱེད་བཞིན་ཡོད།” ཅེས་བཤད།
"ཨོ། དཀོན་མཆོག་མཁྱེན། ཋོམ་ཇོ་ཌི་རེད་འདུག་ཨ། ནང་དུ་ཤོག ཨ་ཋོམ། ནང་དུ་
ཤོག"
གུར་མདུན་གྱི་མི་དེས་“ཁོ་ངོ་ཤེས་ཀྱི་འདུག་ཨ། ཨེ་རེད ཅེས་དྲིས།
ངོ་ཨེ་ཤེས་ཨེ། དཀོན་མཆོག་ཡེ་ཤུ། ཤེས་དང་ཤེས། ལོ་མང་པོའི་རིང་གི་ངོ་ཤེས་ཡིན།
ང་རང་ནུབ་ཕྱོགས་སུ་ཁོ་དང་འགྲོགས་ནས་ཡོང་བ་ཡིན། ནང་དུ་ཤོག ཋོམ ཁོས་ཋོམ་
གྱི་གྲུ་མོར་འཇུས་ནས་གུར་ནང་དུ་ཁྲིད།
གུར་ནང་དུ་སྐྱེས་པ་གསུམ་ཐང་ལ་བསྡད་ཡོད་ཅིང་། གུར་གྱི་དབུས་སུ་སྒྲོན་མེ་ཞིག་
བཞག་ཡོད། སྐྱེས་པ་གསུམ་པོས་དོགས་སྣང་དང་བཅས་ཡར་བལྟས། གདོང་པ་ནག་ལ་
སྨིན་མ་བསྡུས་པའི་མི་ཞིག་གིས་ལག་པ་མདུན་དུ་བསྲིངས་ནས་"ཁྱོད་དང་འཕྲད་པར་
དགའ་བོ་བྱུང་། ངས་ཁ་སེ་ཡིས་ཁྱོད་ཀྱི་སྐོར་བཤད་པ་གོ་མྱོང་། འདི་ཁྱོད་ཀྱིས་བཤད་
བཞིན་པའི་མི་དེ་རེད་ཨ། ཨེ་རེད།” ཅེས་བཤད།
"རེད་ཡ། ཁོ་རེད། ཨ་དཀོན་མཆོག ཁྱོད་ཚང་གི་བཟའ་མི་ཚོ་གང་དུ་ཡོད། ཁྱོད་ཀྱིས་
འདི་གར་ཅི་ཞིག་བྱེད་བཞིན་པ་ཡིན
ཥོམ་གྱིས་“ཨུན། ང་ཚོས་འདི་ཕྱོགས་སུ་ལས་ཀ་འདུག་ཟེར་བ་གོ་བྱུང་། དེ་བས་ང་ཚོ་
འདི་གར་ཡོང་བ་ཡིན། དེ་ནས་མངའ་སྡེའི་ཉེན་རྟོག་པ་སྐོར་ཞིག་གིས་ང་ཚོ་ཞིང་ར་འདིའི་
ནང་དུ་ཁྲིད་བྱུང་ལ། དེ་ནས་ང་ཚོས་ཕྱི་དྲོ་ཧྲིལ་པོར་ལས་ཀ་ལས་པ་ཡིན། ངས་མི་སྐོར་
ཞིག་གིས་སྐད་ཅོར་རྒྱག་བཞིན་པ་མཐོང་བྱུང་། འོན་ཀྱང་། ཞིང་རའི་ནང་གི་མི་ཚོས་དེ་
ཡིན་འདི་ཡིན་གཅིག་ཀྱང་བཤད་ཀྱི་མི་འདུག དེ་བས་ང་འདི་གར་གནས་ཚུལ་རྩད་གཅོད་
བྱེད་དུ་ཡོང་བ་ཡིན། ཁྱོད་འདི་གར་ཇི་ལྟར་འབྱོར་བ་ཡིན། ཁ་སེ།” ཞེས་བཤད།
ཆོས་དཔོན་མདུན་ལ་ཁེན་པས། སྒྲོན་མེའི་འོད་ཀོར་སེར་པོ་དེ་ཁོའི་མཐོ་ཞིང་སྐྱ་བའི་
དཔྲལ་བའི་སྟེང་དུ་ཕོག ཆོས་དཔོན་གྱིས་བཙོན་ཁང་ཟེར་བ་དེ་གནས་ཁྱད་མཚར་ཞིག་
རེད། སྟོན་པ་ཡེ་ཤུ་ཁོང་ཆོས་ཀྱི་གནས་ལུགས་འཚོལ་དུ་སོང་བ་ལྟར། ང་ཡང་དེ་གར་
དབེན་གནས་འཁྱམས་པ་ལྟ་བུ་རེད། ངས་སྔོན་ཆད་མཚམས་ལ་ལར་ཆོས་ཀྱི་གནས་
ལུགས་རྟོགས་གྲབས་རྟོགས་གྲབས་བྱས་མོད། ད་ཐེངས་བཙོན་ཁང་གི་ནང་ནས་ངས་
གནས་ལུགས་ཆ་ཚང་བ་ཞིག་རྟོགས་སོང་།" ཞེས་བཤད་ཅིང་། ཁོའི་མིག་ཟུང་ལ་རྣོ་ཁ་
དང་འཇམ་ཤ་དུས་མཉམ་དུ་བབས་“བཙོན་ཁང་རྙིང་པ་ཆེན་པོ་ཞིག་རེད། རྒྱུན་དུ་ནང་དུ་
བཙོན་པས་གང་ཡོད་པ་བཤད་ཅི་དགོས། བཙོན་པ་གསར་པ་ནང་དུ་ཡོང་ཞིང་། བཙོན་པ་
རྙིང་པ་ཕྱི་ལ་བུད་འགྲོ། དེ་ནས། ཡིན་དང་ཡིན། ངས་ཁོ་ཚོ་ཚང་མར་ཁ་བརྡ་བྱས་པ་ཡིན།”
ཥོམ་གྱིས་ཁྱོད་ཀྱིས་ཚང་མར་ཁ་བརྡ་བྱས་ཡོད་དང་ཡོད། ཁྱོད་རྒྱུན་དུ་སྐད་ཆ་བཤད་
རྒྱུར་དགའ། ཁྱོད་འདི་སྲོག་ཁྲིམས་སྟེགས་བུའི་སྟེང་དུ་བསྐྱོན་རུང་། ད་དུང་སྲོག་གཅོད་
ཤན་པ་དང་ལྷན་དུ་ཁ་བརྡ་བྱས་ནས་འདུག་མཁན་དེ་འདྲ་རེད། ཁྱོད་འདྲ་འདྲའི་གཏམ་
བཤད་ལ་དགའ་མཁན་ཞིག་མཐོང་མྱོང་མེད།” ཅེས་བཤད།
གུར་ནང་གི་སྐྱེས་པ་ཚོ་གད་མོ་བགད། ལུས་པོ་སྐམ་ཞིང་རིད་ལ་གདོང་པར་གཉེར་
མས་ཁེངས་པའི་སྐྱེས་པ་གཟུགས་ཆུང་ཞིག་གིས། རང་ཉིད་ཀྱི་པུས་མོའི་སྟེང་དུ་ཐལ་ལྕག་
གིས་གཞུས་ནས་“ཁོས་ནམ་རྒྱུན་གཅིག་བཤད་ནས་བསྡད་ཡོད། ཡུལ་མི་ཚོ་ཡང་ཁོའི་
སྐད་ཆར་ཉན་རྒྱུར་དགའ ཞེས་བཤད།
ཋོམ་གྱིས་ཁོ་སྔོན་ཆད་ཆོས་དཔོན་ཞིག་རེད་ཡ། དེ་ཁོས་ཁྱོད་ཚོར་བཤད་བྱུང་ངམ།
ཞེས་བཤད།
"ལོས་བཤད། བཤད་བྱུང་།
ཁ་སེ་ཡིས་ཁ་སྙེར་ཙམ་བྱས་ནས་ཨུན། དེ་ནས། ངས་དོན་དག་མང་པོ་ཞིག་ཧ་གོ་
མགོ་བརྩམས་བྱུང་། བཙོན་ཁང་དུ་ལྷུང་བའི་བཙོན་པ་འགའ་རེ་ནི་ར་བཟི་ནས་དོན་རྐྱེན་
བསླངས་པ་དེ་འདྲ་ཡིན་པ་མ་གཏོགས། དེའི་ནང་གི་མང་ཆེ་བ་ནི་རྐུ་བྱས་པའི་རྐྱེན་གྱིས་
བཙོན་དུ་ཚུད་པ་རེད་ལ། བརྐུས་པའི་ཅ་ལག་ཁག་ཀྱང་ཁོ་ཚོར་ཁ་ཚ་དགོས་གཏུགས་ཀྱི་
མཁོ་དངོས་དེ་འདྲ་ཡིན་ལ། མཁོ་དངོས་དེ་ཚོ་ཡང་བརྐུས་ན་མ་གཏོགས་ཁོ་ཚོའི་ལག་ཏུ་
མི་ཡོང་བ་དེ་འདྲ་རེད། ཧ་གོ་ཡི་འདུག་གམ།" ཞེས་བཤད་ནས་ཚིག་མཇུག་དྲི་བས་བསྡུས།
ཥོམ་གྱིས་“ཧ་གོ་ཡི་མི་འདུག” ཅེས་ལན་བཏབ།
རེད་ཡ། ཁོ་ཚོ་ཚང་མ་མ་གཞི་ནས་ཡ་རབས་ཤ་སྟག་རེད། དེ་ཤེས་སམ། ཅ་ལག་དེ་
ཚོ་ཁོ་ཚོར་ཧ་ཅང་མཁོ་ཡོད་པའི་རྐྱེན་གྱིས། ཁོ་ཚོ་མ་རབས་ཀྱི་ལམ་ལ་མི་འགྲོ་ཐབས་མེད་
བྱུང་བ་རེད། དེ་ནས་མི་འགྱངས་པར་ངས་གནས་ལུགས་ཤིག་མཐོང་མགོ་བརྩམས་བྱུང་
ལ། དེ་ནི། དགོས་མཁོ་ཟེར་བ་འདི་རྙོག་དྲ་ཡོད་ཚད་ཀྱི་རྒྱུ་རེད། འོན་ཀྱང་། གནས་ལུགས་
མགོ་མཇུག་ཚང་བ་ཞིག་དེ་དུས་ད་དུང་རྟོགས་མ་ཐུབ། དེ་ནས་ཉིན་ཞིག་ལ། བཙོན་ཁང་
གིས་ང་ཚོར་སྲན་མ་སྐྱུར་བབས་ཡོད་པ་ཞིག་སྤྲད་བྱུང་། མི་གཅིག་གིས་སྐད་ཅོར་བརྒྱབ་
སོང་མོད།དེ་ལ་ཁ་ཡ་བྱེད་མཁན་གཅིག་ཀྱང་མ་བྱུང་། དེ་ནས་ཁོས་སྐད་འགག་པའི་བར་
དུ་སྐད་བརྒྱབ། དོ་དམ་མི་སྣ་ནང་དུ་ཡོང་ནས་གཅིག་བལྟས་རྗེས་ཁ་ཡ་ཙམ་ཡང་མི་བྱེད་
པར་ཕྱིན་སོང་། སྐབས་དེར་བཙོན་པ་གཞན་པ་ཞིག་གིས་ཀྱང་སྐད་བརྒྱབ་བྱུང་ལ། དེ་
ནས་ང་ཚོ་ཚང་མས་སྐད་བརྒྱབ་པ་ཡིན། ང་ཚོ་ཚང་མས་མགྲིན་གཅིག་དབྱངས་གཅིག་
གིས་སྐད་བརྒྱབ་པས། བཙོན་ཁང་ཧྲིལ་པོ་འུར་སྒྲས་འགད་གྲབས་འགད་གྲབས་བྱས།
དཀོན་མཆོག་མཁྱེན། དེ་ནས་དོན་དག་ཡ་མཚན་དེ་བྱུང་བ་རེད། ཁོ་ཚོ་མགྱོགས་པོར་ནང་
དུ་བརྒྱུགས་ཡོང་ནས། ང་ཚོར་བཟའ་རྒྱུ་གཞན་པ་སྤྲད་སོང་། དེ་ལྟར་ཐད་ཀར་སྤྲད་པ་
རེད། དེ་ཧ་གོ་ཡི་འདུག་གམ།”
ཁྲོམ་གྱིས་ཧ་གོ་ཡི་མི་འདུག” ཅེས་བཤད།
ཁ་སེ་ཡིས་མ་ནེ་ལག་པའི་སྟེང་དུ་ཁེན་ནས་"འདི་གཅིག་བྱས་ན་ངས་ཁྱོད་ལ་གསལ་
པོར་བཤད་ཐུབ་པ་ཞིག་ཡིན་རྒྱུ་མ་རེད། གཅིག་བྱས་ན་གནས་ལུགས་འདི་ཁྱོད་རང་ཉིད་
ཀྱིས་འཚོལ་དགོས་རྒྱུ་ཞིག་ཡིན་རྒྱུ་རེད། ཁྱོད་ཀྱི་ཞྭ་མོ་གང་དུ་ཡོད།” ཅེས་བཤད།
"ངས་ཞྭ་མོ་མ་གོན་པར་ཡོང་བ་ཡིན།"
"ཁྱོད་ཀྱི་སྲིང་མོ་ག་འདྲ་འདུག་
‘ ཨོ། ཁོ་མོ་ད་ལྟ་ལྟོ་བ་ཆེན་པོ་བ་ལང་ལྟ་བུ་ཞིག་རེད། ངས་བལྟས་ན་ཁོ་མོར་མཚེ་
མ་ཞིག་བཙའ་རྒྱུ་ཡིན་པ་འདྲ། གྲོད་ཁོག་གཅིག་པུ་འཁོར་ལོའི་སྟེང་དུ་འདྲུད་དགོས་
པ་འདྲ་བ་ཞིག་འདུག ཁོ་མོ་ཕར་འགྲོ་ཚུར་འགྲོ་བྱེད་དུས་ལག་པས་གྲོད་ཁོག་སྐྱོར་ནས་
འགྲོ་དགོས། འདི་གར་དོན་དག་ཅི་ཞིག་འབྱུང་བཞིན་པ་ཁྱོད་ཀྱིས་ད་དུང་ང་ལ་བཤད་མ་
སོང་ཨ།"
སྐྱེས་པ་གཟུགས་སྐམ་དེས་ང་ཚོས་ལས་མཚམས་བཞག་པ་ཡིན་ལ། འདི་ནི་ལས་
བཅད་ངོ་རྒོལ་ཞིག་ཡིན།” ཞེས་བཤད།
"རེད་ཡ། སྒམ་རེར་སྒོར་ཟུར་ཕྱེད་ཀ་བྱས་ན་མང་རྒྱུ་མེད་མོད། འོན་ཀྱང་། མ་མཐའ་
ཡང་དེས་བཟའ་མིའི་ཁ་གསོ་ཐུབ་ཀྱི་འདུག
སྐྱེས་པ་གཟུགས་སྐམ་དེས་“སྒོར་ཟུར་ཕྱེད་ཀ་ཨེ། ཞེས་སྐད་ཅོར་དང་བཅས་སྒོར་ཟུར་
ཕྱེད་ཀ ཁོ་ཚོས་ཁྱོད་ཚོར་སྒོར་ཟུར་ཕྱེད་ཀ་རེ་སྟེར་གྱི་འདུག་གམ།” ཞེས་བཤད།
"རེད། ང་ཚོས་དེ་རིང་སྒོར་གཅིག་དང་སྒོར་ཕྱེད་ལེན་ཐུབ་སོང་།
རས་གུར་ནང་ཡུད་ཙམ་ལ་འཇམ་ཅག་གེར་གྱུར། ཁ་སེ་ཡིས་སྒོ་ནང་ནས་མཚན་
མོའི་མུན་པ་ལ་བལྟས་ནས། ཆེས་མཇུག་མཐར་“ ལྟོས་དང་། ཋོམ། ང་ཚོ་འདི་གར་ལས་ཀ་
བྱེད་དུ་ཡོང་བ་ཡིན་ལ། ཁོ་ཚོས་གླ་ཆ་སྒོར་ཟུར་ཕྱེད་ཀ་རེ་ཡིན་ཟེར། དེ་བས་ལས་ཀ་ལས་
མཁན་ཧ་ཅང་མང་པོ་སླེབས་པ་རེད། ང་ཚོ་འདི་གར་སླེབས་པ་ན། ཁོ་ཚོས་སྐར་གཉིས་དང་
ཕྱེད་མ་གཏོགས་སྤྲོད་རྒྱུ་མིན་ཟེར། གལ་སྲིད་མི་ཞིག་ལ་བུ་ཕྲུག་གཅིག་གཉིས་རེ་ཡོད་ན།
གླ་ཆ་དེས་ཟ་མ་བཟའ་བྱེད་ཀྱང་མི་འདང་། དེ་བས་ང་ཚོས་གླ་ཆ་དེ་དང་ལེན་བྱེད་རྒྱུ་མིན་
ལབ་པ་ཡིན། དེ་དུས་ཁོ་ཚོས་ང་ཚོ་ཕྱིར་ཕུད་པ་རེད་ལ། མངའ་སྡེ་ཧྲིལ་པོའི་ཉེན་རྟོག་པ་
འདི་གར་འདུས་ཡོང་བ་རེད། ད་ལྟ་ཁོ་ཚོས་ཁྱོད་ཚོར་སྒོར་ཟུར་ཕྱེད་ཀ་རེ་སྤྲོད་ཀྱི་ཡོད་
མོད། འོན་ཀྱང་། ཁོ་ཚོས་ལས་བཅད་ངོ་རྒོལ་འདི་ཁ་གཏོར་ཚར་དུས། ཁོ་ཚོས་ཁྱོད་ཚོར་
མུ་མཐུད་དུ་སྒོར་ཟུར་ཕྱེད་ཀ་རེ་སྤྲོད་རྒྱུ་རེད་དམ།” ཞེས་བཤད།
ཥོམ་གྱིས་དེ་ངས་མི་ཤེས། གང་ལྟར་དེང་སང་སྒོར་ཟུར་ཕྱེད་རེ་སྤྲོད་ཀྱི་འདུག” ཅེས་
བཤད།
ཁ་སེ་ཡིས་ལྟོས་དང་། ང་ཚོ་མཐུན་སྒྲིལ་མཉམ་འབྲེལ་བྱེད་སྐབས། ཁོ་ཚོས་ང་ཚོ་ཕག་
པ་བཞིན་དུ་ཡར་བདའ་མར་བདའ་བྱས་ནས། ང་ཚོ་ཡོངས་སུ་ཁ་ཐོར་དུ་བཏང་བྱུང་ལ།
འགའ་རེར་རྡུང་རྡེག་ཚབས་ཆེན་བཏང་བ་རེད། དངོས་གནས་ཕག་པ་བཞིན་དུ་བདས་
བྱུང་ལ། ཁོ་ཚོས་ཁྱོད་ཚོ་ཡང་ཕག་པ་བཞིན་དུ་ནང་དུ་ཁྲིད་པ་རེད། འོན་ཀྱང་། ང་ཚོས་
འདི་ལྟར་ཡུན་རིང་ལ་རྒྱུན་མཐུད་བྱེད་དཀའ་མོ་རེད། ང་ཚོའི་ནང་ནས་མི་འགའ་རེས་
ཉིན་གཉིས་གསུམ་ལ་ཟ་མ་ཟོས་མེད། ཁྱོད་རང་དོ་ནུབ་སྒར་ནང་དུ་ཕྱིར་འགྲོ་རྒྱུ་ཡིན།
ནམ།" ཞེས་བཤད།
ཁྲོམ་གྱིས་འགྲོ་འཆར་ཡོད།” ཅེས་བཤད།
ཡ། དེས་ན་སྒར་ནང་གི་མི་རྣམས་ལ་གནས་ཚུལ་ངོ་མ་ཅི་ཡིན་ངོ་སྤྲོད་བྱེད་རོགས།
ཁྱོད་ཚོས་ང་ཚོ་མུ་གེར་གཏོད་བཞིན་པ་དང་ཆབས་ཅིག་ཏུ། རང་མགོ་རང་གིས་རྡུང་
བཞིན་ཡོད་ཅེས་ཟེར་རོགས། རྒྱུ་མཚན་ཅི་ཡིན་ཟེར་ན། ཁོ་ཚོས་ང་ཚོ་གཙང་སེལ་བྱས་
པའི་སྐད་ཅིག་དེ་ཉིད་དུ། གླ་ཆ་དེ་བ་ལང་གི་སྐྱག་པ་བཞིན་དུ་སྐར་མ་གཉིས་དང་ཕྱེད་
དུ་མར་ལྷུང་གི་རེད།
ཁོམ་གྱིས་ཡ། དེ་ངས་ཁོ་ཚོར་བཤད། འོན་ཀྱང་། ཇི་ལྟར་ཤོད་དགོས་པ་ད་དུང་མི་ཤེས།
ལག་ཏུ་མེ་མདའ་བཟུང་བའི་མི་འདི་འདྲ་མང་པོ་སྔོན་ཆད་མཐོང་མྱོང་མེད། ཁོ་ཚོས་མི་
ཕན་ཚུན་ལ་སྐད་ཆ་ཙམ་ཡང་ཤོད་དུ་མི་འཇུག་པའི་ཚད་རེད། ནང་གི་མི་རྣམས་ལའང་
ཁ་བརྡ་བྱས་ནས་འདུག་པའི་དུས་ཚོད་ཅིག་གང་ན་ཡོད། ཚང་མས་མགོ་བོ་སྒུར་ནས། ཐ་
ན་ཕན་ཚུན་ལ་འཚམས་འདྲི་ཙམ་ཡང་བྱེད་ཁོམ་མེད་པ་དེ་འདྲ་རེད།" ཅེས་བཤད།
"ཁོ་ཚོར་གནས་ཚུལ་ཅི་ཡིན་བཤད་ཐབས་བྱོས། ང་ཚོ་འདི་དང་ཁ་བྲལ་མ་ཐག་ཏུ་
ཁྱོད་ཚོའི་གླ་ཆ་སྐར་མ་གཉིས་དང་ཕྱེད་ཀར་ཕྱིར་ལྷུང་གི་རེད། སྒམ་རེ་ལ་སྐར་མ་གཉིས་
དང་ཕྱེད་ཀ་ཟེར་ན་ག་འདྲ་ཡིན་པ་ཨེ་ཤེས། དེ་ནི་ཁམ་བུ་ཏུན་གཅིག་གི་འཐོག་གླ་དང་
སྐྱེལ་གླ་ཚང་མ་བརྩིས་ན་སྒོར་མོ་གཅིག་མ་གཏོགས་མེད། ཁོས་མགོ་བོ་དུད་ནས་ཡུད་
ཙམ་ལ་བསྡད་"དེས་ཅི་ཡང་བྱེད་མི་ཐུབ། དེ་ཙམ་གྱིས་ཁྱོད་ལ་ཟ་མ་ཉོ་མི་ཐུབ་ལ། དེ་ཙམ་
གྱིས་ཁྱོད་ཀྱིས་ཟ་མ་བཟའ་མི་ཐུབ།"
"ངས་ཡུལ་མི་ཚོར་གོ་བརྡ་སྤྲོད་ཐབས་བྱེད།"
" ཁྱོད་ཀྱི་ཨ་མ་ག་འདྲ་འདུག
‘ ཁོ་མོ་བདེ་མོ་རེད། ཁོ་མོ་གཞུང་བཙུགས་གཞིས་སྒར་དེར་ཧ་ཅང་དགའ། དེར་ཁྲུས་
ཁང་དང་ཆུ་དྲོན་པོ་འདུག
"རེད་ཡ། དེ་ངས་གོ་བྱུང་
"དེར་དངོས་གནས་སྐྱིད་པོ་འདུག འོན་ཀྱང་། ལས་ཀ་རྙེད་ཀྱི་མི་འདུག་པས། ཁ་མི་
འབྲལ་ཐབས་མེད་རེད
ཁ་སེ་ཡིས་ང་ཡང་དེ་འདྲའི་གཅིག་ལ་འགྲོ་འདོད། སོང་ནས་གཅིག་བལྟ་ན་འདོད།
མི་ཚོས་དེ་གར་ཉེན་རྟོག་པ་མི་འདུག་ཟེར།" ཞེས་བཤད།
"མང་ཚོགས་རྣམས་རང་ཉིད་ཀྱི་ཉེན་རྟོག་པ་རེད།
ཁ་སེ་ཡིས་མཚར་སྣང་དང་བཅས་མགོ་བོ་ཡར་བཀྱགས་"འོ་ན་དེ་གར་འཁྲུག་འཛིང་
དང་རྐུན་པོ། ར་བཟི་སོགས་ཀྱི་གནད་དོན་འབྱུང་གི་མི་འདུག་གམ།”
ཁྲོམ་གྱིས་“འབྱུང་གི་མི་འདུག” ཅེས་བཤད།
འོན་ཀྱང་། གལ་སྲིད་མི་ཞིག་གི་ངན་སྤྱོད་ཚད་ལས་བརྒལ་སོང་ན། དེ་ནས་ཅི་བྱ། ཁོ་
ཚོས་དེར་ཐག་གཅོད་ཇི་ལྟར་བྱེད།”
"ཁོ་སྒར་ལས་ཕྱིར་ཕུད་གཏོང་གི་ཡོད།"
འོན་ཀྱང་། ཕྱིར་ཕུད་གཏོང་དགོས་རྒྱུ་མང་པོ་ཡོད་རྒྱུ་མ་རེད། ཨེ་རེད།”
ཋོམ་གྱིས་མང་པོ་ག་ལ་ཡོད། ང་ཚོ་དེ་གར་ཟླ་བ་གཅིག་གི་རིང་ལ་བསྡད་པ་ཡིན་ལ།
དེ་ལྟ་བུའི་གནད་དོན་ཐེངས་གཅིག་མ་གཏོགས་མ་བྱུང་།" ཞེས་བཤད།
ཁ་སེ་ཡི་མིག་ལ་དགའ་ཚོར་གྱི་སྣང་བ་ཤར་ཞིང་། ཁོ་སྐྱེས་པ་གཞན་པ་ཚོར་འཁོར་
ནས་གོ་སོང་ངམ། ངས་ཀྱང་ཁྱོད་ཚོར། ཉེན་རྟོག་པ་ཚོས་རྙོག་དྲ་སློང་རོགས་བྱེད་པ་
ལས་སེལ་རོགས་བྱེད་ཀྱི་མེད་ཅེས་བཤད་པ་མ་ཡིན་ནམ། ཡ། ཋོམ། སྒར་ནང་གི་མི་ཚོར་
ཕྱི་ལོགས་སུ་ཤོག་ལབ་རོགས། ད་ལྟ་ཁམ་བུ་ཡོངས་སུ་སྨིན་ཟིན་པས། ཁོ་ཚོས་ཀྱང་ཉིན་
གཉིས་གསུམ་རིང་ལ་མ་གཏོགས་ངོ་རྒོལ་བྱེད་དགོས་རྒྱུ་མ་རེད་ལབ་རོགས།” ཞེས་བཤད།
ཁྲོམ་གྱིས་ཁོ་ཚོ་ཡོང་གི་མ་རེད། ཁོ་ཚོས་ད་ལྟ་སྒོར་ཟུར་ཕྱེད་ཀ་རེ་ལེན་གྱི་ཡོད་པས།
ཁོ་ཚོས་གཞན་པ་ཅི་ཞིག་ལའང་ཁ་ཡ་བྱེད་ཀྱི་མ་རེད།
" འོན་ཀྱང་། ལས་བཅད་ངོ་རྒོལ་འདི་མཚམས་བཞག་མ་ཐག་ཏུ། ཁོ་ཚོས་སྒོར་ཟུར་
ཕྱེད་ཀ་སྤྲོད་ཀྱི་མ་རེད་ཨ།”
ཁོ་ཚོས་དེ་འདྲའི་བསམ་བློ་གཏོང་ཤེས་ཀྱི་མ་རེད། ཁོ་ཚོར་ད་ལྟ་སྒོར་ཟུར་ཕྱེད་ཀ་རེ་
སྤྲོད་ཀྱི་ཡོད་ལ། ཁོ་ཚོས་དེ་མ་གཏོགས་གཞན་པ་ཅི་ལ་ཡང་ཁ་ཡ་བྱེད་ཀྱི་མ་རེད།”
“དེ་ཡང་རེད། འོན་ཀྱང་། གང་ལྟར་ཁོ་ཚོར་དེ་ལྟར་ཤོད་དང་།
ཋོམ་གྱིས་ཨ་ཕས་དེ་འདྲ་བྱེད་ཀྱི་མ་རེད། དེ་ངས་ཚོར་ཐུབ། ཁོས་དེ་ཁོ་དང་འབྲེལ་བ་
མེད་ཟེར་གྱི་རེད ཅེས་བཤད།
ཁ་སེ་ཡིས་བློ་ཕམ་དང་བཅས་རེད་ཡ། དངོས་གནས་དེ་འདྲ་ཞིག་ཡིན་པ་འདྲ། གྱོང་
ཁ་ཞིག་མ་འཁུར་བར་དུ་བསམ་བློ་གཏོང་མི་ཤེས།" ཞེས་བཤད།
ཁོམ་གྱིས་" ཉེ་སྔོན་ང་ཚོའི་ཟ་མ་རྫོགས་གྲབས་ཡོད་མོད། འོན་ཀྱང་། དོ་ནུབ་ང་ཚོའི་ཁ་
ལ་ཤ་ཞིག་བཟའ་རྒྱུ་རག་པ་རེད། མང་པོ་མེད་མོད། བཟའ་རྒྱུ་རག་སོང་། ཨ་ཕས་མི་གཞན་
པའི་ཁ་ཕོར་གྱི་དོན་དུ་རང་ཉིད་ཀྱི་ཁ་ནང་གི་ཤ་རྡོག་དེ་བློས་གཏོང་ཐུབ་རྒྱུ་རེད་དམ། དེ་
ནས་ད་དུང་རོ་སི་ཤ་རོན་ལ་འོ་མ་དགོས་ཀྱི་ཡོད་པ་རེད། མི་མང་པོས་སྒོ་ཆེན་གྱི་ཕྱི་ལོགས་
ནས་སྐད་འབོད་བྱེད་བཞིན་པ་ཙམ་གྱིས། ཨ་མས་རོ་སི་ཤ་རོན་གྱི་ཁོག་གི་ཕྲུ་གུ་དེ་མུ་གེས་
འཆི་རུ་འཇུག་རྒྱུ་རེད་དམ།" ཞེས་བཤད།
ཁ་སེ་ཡིས་སྐྱོ་སྣང་དང་བཅས་“དངོས་གནས་ཁོ་ཚོས་གནས་ལུགས་འདི་མཐོང་ཐུབ་ན་
ཨང་འདོད། ཁོ་ཚོས་རང་ཉིད་ཀྱི་ཁ་ནང་གི་ཤ་རྡོག་དེ་མི་ཤོར་བའི་ཐབས་ཤེས་ངོ་མ་དེ་ཅི་
ཞིག་ཡིན་པའི་གནས་ལུགས་དེ་མཐོང་ཐུབ་ན་ཨང་། ཨ་ལྟས་ངན། མཚམས་ལ་ལར་ཐང་
ཆད་ཀྱི་འདུག དཀོན་མཆོག་མཁྱེན། དངོས་གནས་ཐང་ཆད་ཀྱི་འདུག ངས་མི་ཞིག་ངོ་ཤེས་
ཀྱི་ཡོད། ང་བཙོན་ཁང་དུ་ཡོད་སྐབས་ཤིག་ལ་ཁོ་ཡང་བཙོན་དུ་བཟུང་ཡོང་། ཁོས་ངལ་
རྩོལ་པའི་སྐྱིད་སྡུག་ཚོགས་པ་ཞིག་འཛུགས་གྲབས་བྱེད་བཞིན་ཡོད་འདུག་ལ། ཚོགས་པ་
གཅིག་བཙུགས་ཟིན་ཡོད་འདུག དེ་ནས་གསང་མྱུལ་པ་ཚོས་ཁོ་བཟུང་བ་རེད། ཁོ་ཇི་ལྟར་
བཟུང་བ་ཤེས་སམ། ཁོས་རོགས་རམ་བྱེད་སའི་ཡུལ་མི་དེ་ཚོས་ཁོ་གཡོ་འཚོང་བྱས་པ་རེད།
དོན་དག་དེ་མ་གཞི་ཁོ་ལ་འབྲེལ་བ་རྩ་བ་ནས་མེད། མི་དེ་ཚོས་རང་ཉིད་ཁོ་དང་འབྲེལ་བ་
འདུག་ཟེར་བར་སྐྲག་པ་རེད། དེ་བས་ཁོ་ཚོས། 'ཁྱོད་ཕར་སོང་། ཁྱོད་རང་ང་ཚོ་ལ་མཚོན་
ན་ཉེན་ཁ་ཞིག་རེད།' ཅེས་བཤད་པ་རེད། དེས་ཁོ་རང་སེམས་པ་ཧ་ཅང་སྡུག་ཏུ་བཅུག་པ་
རེད། འོན་ཀྱང་། དེ་ནས་ཁོས། 'བསམ་བློ་ཞིབ་མོར་བཏང་ན། ངའི་སྟེང་དུ་ཡོང་བ་ནི་དེ་
འདྲའི་སྡུག་པོ་མ་རེད།' ཅེས་བཤད་ཅིང་། དེ་ནས་ཁོས། 'ཧྥ་རན་སིའི་གསར་བརྗེའི་སྐབས་
སུའང་། གོ་རྟོགས་སད་ཡོད་པ་ཚོའི་མགོ་བོ་བཅད་པ་རེད། འགྲོ་སྟངས་འདི་ནི་ཆོས་ཉིད་ལྟ་
བུར་གྲུབ་ཡོད། འདི་ནི་གནམ་ནས་ཆར་པ་འབབ་པ་ལྟར། ཆོས་ཉིད་ལྟ་བུར་གྲུབ་ཡོད།
འདི་ལྟ་བུའི་མགོ་འཛུགས་མཁན་ཚོས་དེ་ལྟར་མི་བྱེད་ཐབས་མེད་ཡིན་པས།དེ་ལྟར་བྱས་པ་
རེད་ལ། འདི་ལྟ་བུའི་བྱ་གཞག་དང་དུ་ལེན་རྒྱུ་དེ་ཁོ་ཚོའི་རང་གཤིས་སུ་གྲུབ་ཡོད་པས། ཁོ་
ཚོས་དེ་ལྟར་བྱས་པ་རེད། དཔེར་ན། ཝ་ཤིན་ཊོན་ལ་ལྟོས་དང་།' ཞེས་བཤད་ཅིང་། དེ་ནས་
ཁོས་མུ་མཐུད་དུ། 'ཁོས་གསར་བརྗེའི་རྒྱལ་ཁ་བླངས་རྗེས། ཁྱི་ཕྲུག་དེ་ཚོ་ཁ་ཕྱིར་འཁོར་ནས་
ཁོ་མུར་བ་རེད། དེ་བཞིན་ལིན་ཁོན་ཡང་གཅིག་མཚུངས་རེད། ཁོ་གསོད་དགོས་ཟེར་་ནས་
སྐད་འབོད་རྒྱག་མཁན་དེ་ཚོ་ཡང་རིགས་གཅིག་རེད། དེ་ནི། གནམ་ནས་ཆར་པ་འབབ་པ་
ལྟར། ཆོས་ཉིད་ལྟ་བུར་གྲུབ་ཡོད།' ཅེས་ཟེར་གྱི་འདུག” ཅེས་བཤད།
ཁོམ་གྱིས་"དངོས་གནས་སེམས་པ་སྡུག་བྱེད་འདྲ་ཞིག་རེད་ཨ།” ཞེས་བཤད།
“རེད། དངོས་གནས་དེ་འདྲ་ཞིག་རེད། དེ་ནས་བཙོན་ཁང་ནང་གི་མི་དེས། 'གང་
ལྟར། ཁྱོད་ཀྱིས་གང་ཐུབ་ཐུབ་ཅིག་བྱེད་དགོས་པ་རེད། དེ་ནས། ཁྱོད་ཀྱིས་ཆེས་གསལ་
པོར་མཐོང་ཐུབ་དགོས་པ་ནི། ང་ཚོས་མདུན་སྐྱོད་ཀྱི་གོམ་པ་ཆུང་ཆུང་རེ་སྤོ་ཐེངས་རེར།
ཕྱི་ནུར་ཆུང་ཆུང་རེ་བྱེད་སྲིད་མོད། འོན་ཀྱང་། གོམ་པ་ཆ་ཚང་ཞིག་ཕྱི་ནུར་བྱེད་བཞིན་
མེད། དེ་ཁྱོད་ཀྱིས་ར་སྤྲོད་བྱེད་ཐུབ།'ཅེས་བཤད་ཅིང་། ཁོས་མུ་མཐུད་དུ། 'དེས་ནི་ང་ཚོས་
ཅི་བསྒྲུབས་ཚང་མར་གྲུབ་འབྲས་ཡོད་པ་མཚོན་ལ། ང་ཚོས་ཅི་བྱས་ཚང་མ་འཕྲོ་བརླག་
ཡིན་པ་ལྟ་བུར་སྣང་མོད། དོན་དུ་དེ་འདྲ་མིན་པ་ར་སྤྲོད་བྱས་ཡོད།' ཅེས་ཟེར།”
ཋོམ་གྱིས་སྐད་ཆ་ཙམ་རེད། ནམ་རྒྱུན་སྐད་ཆ་ཙམ་རེད། དཔེར་ན། ངའི་གཅུང་པོ་
ཨལ་ལ་མཚོན་ན། ཁོ་ནམ་རྒྱུན་ཕྱི་ལོགས་སུ་སོང་ནས་བུ་མོ་འཚོལ་གྱི་ཡོད་ལ། དེ་མིན་
གཞན་པ་གང་གི་དོན་དུའ ང་ཁ་ཡ་བྱེད་ཀྱི་མེད། ཁོས་ཉི་མ་གཉིས་གསུམ་ནང་ལ་བུ་མོར་
གསར་པ་རེ་འཚོལ་གྱི་ཡོད་ཅིང་། ཉིན་དཀར་ལ་ནམ་རྒྱུན་དེའི་དོན་དུ་བསམ་བློ་འཁོར་
ཡོད་ལ། མཚན་མོར་ནམ་རྒྱུན་དེའི་དོན་ལ་རྒྱུག་གི་ཡོད། ཁོས་གོམ་པ་མདུན་རྒྱབ་དང་
གཡས་གཡོན་གང་ལ་ནུར་བཞིན་པར་ཁ་ཡ་སྤུ་ཙམ་ཡང་བྱེད་ཀྱི་མ་རེད།” ཅེས་བཤད།
ཁ་སེ་ཡིས་དེ་རེད། དེ་བདེན་པ་རེད། ཁོས་རང་ཉིད་ཀྱིས་ཅི་ཞིག་བྱེད་འདོད་པ་དེ་བྱེད་
ཀྱི་ཡོད་པ་རེད། ང་ཚོ་ཚང་མ་གཅིག་མཚུངས་རེད།" ཅེས་བཤད།
གུར་སྒོ་རུ་ཡོད་པའི་མི་དེས་སྒོ་ཕྱར་ཡངས་པོར་ཕྱེས་ནས་“ལྟས་ངན། གནས་ཚུལ་ཡག་
པོ་ཡོད་ས་མ་རེད།” ཅེས་བཤད།
ཁ་སེ་ཡིས་ཡར་བལྟས་གནས་ཚུལ་ཅི་ཞིག་རེད།
ངས་ཀྱང་མི་ཤེས། ང་ལ་ཟ་འཕྲུག་ལྟ་བུ་ཞིག་ལང་གི་འདུག སེམས་པ་འཚབ་ནས་བྱི་
ལ་ལྟ་བུ་ཞིག་རེད།"
"ཤོད་དང་། གནས་ཚུལ་ཅི་རེད།”
"ངས་ཀྱང་མི་ཤེས། ངས་སྒྲ་ཞིག་གོ་སོང་བ་འདྲ་མོད། འོན་ཀྱང་། ཞིབ་ཏུ་ཉན་པ་ན་
གྲག་འགུལ་ཅི་ཡང་མི་འདུག
སྐྱེས་པ་གཟུགས་ཆུང་སྐམ་རིད་དེས་ཁྱོད་རང་འཚབ་དྲགས་པ་རེད།” ཅེས་བཤད་
རྗེས། ཁོ་ཡར་ལངས་ནས་ཕྱི་ལོགས་སུ་སོང་། ཅུང་ཙམ་རྗེས་ནས་ཁོས་གུར་ནང་དུ་མགོ་
བོ་བསྲིངས། "སྤྲིན་ནག་ཆེན་པོ་ཞིག་འཁྲིགས་ཡོང་གི་འདུག འབྲུག་གྲག་པ་ཡིན་རྒྱུ་རེད་
ལ། དེས་ཁོར་སྐྲག་བསླངས་པ་ཡིན་རྒྱུ་རེད། ཁོ་ལ་གློག་འཁྱུག་པ་ཡིན་རྒྱུ་རེད།” དེ་ནས་
ཁོས་མགོ་བོ་ཕྱིར་འཐེན། ཐང་ལ་བསྡད་ཡོད་པའི་སྐྱེས་པ་གཞན་པ་དེ་གཉིས་ཀྱང་ཡར་
ལངས་ནས་ཕྱི་ལོགས་སུ་བུད་སོང་།
ཁ་སེ་ཡིས་སྐད་མགོ་དམའ་མོས་“ཁོ་ཚོ་ཚང་མར་ཟ་འཕྲུག་ལང་གི་ཡོད་པ་རེད། ཉེན་
རྟོག་པ་ཚོས་ལས་འགུལ་འདིར་ཞུགས་མཁན་ཚང་མ་ཤ་ཉོག་རུས་ཉོག་ཏུ་བརྡུངས་ནས།
རྫོང་འདི་ནས་མཐའ་སྐྲོད་གཏོང་གི་ཡིན་ལབ་ཀྱི་ཡོད་། ངས་སྐད་ཆ་བཤད་རྒྱུ་མང་བས།
ཁོ་ཚོས་ང་ལས་འགུལ་འདིའི་འགོ་ཁྲིད་རེད་བསམ་གྱི་ཡོད་ས་རེད།” ཅེས་བཤད།
སྐྱེས་པ་སྐམ་རིད་དེས་མགོ་བོ་ཡང་བསྐྱར་ནང་དུ་བསྲིངས་ཁ་སེ། སྒྲོན་མེ་བསད་ནས་
ཕྱི་ལོགས་སུ་ཤོག་དང་། འདི་གར་གཅིག་ཡོད་ས་རེད།
ཁ་སེ་ཡིས་སྒྲོན་མེའི་གཅུས་ཡུ་དེ་གཅུས་པས། མེ་ལྕེ་དེ་སྡོང་རས་ངོས་སུ་མར་ནུར་ནས་
ཕོབ་སྒྲ་ཞིག་དང་བཅས་ནག་ཐོམ་མེར་སོང་། ཁ་སེ་མུན་པའི་ཁྲོད་ནས་ལག་ཉུལ་གྱིས་
སྒོར་བུད་ཅིང་། ཋོམ་གྱིས་ཁོའི་རྗེས་དེད། ཁ་སེ་ཡིས་" ཅི་ཞིག་རེད། ཅེས་དྲིས།
ངས་ཀྱང་མི་ཤེས། འོན་ཀྱང་། ཉོན་དང་།
ལྷིང་འཇགས་དང་འདྲེས་པའི་སྦལ་བའི་འཚེར་སྐད་ཀྱིས་ཁོ་ཚོའི་མཐའ་ནས་བསྐོར་
ཡོད་ཅིང་། དེ་དང་ཆབས་ཅིག་ཏུ། མཐོ་ཞིང་འཚེར་བའི་འབུ་ཆ་ག་པ་འགའ་རེས་ཀྱང་
སྐད་ཅོར་སྒྲོག འོན་ཀྱང་། འུར་ཟིང་འདི་དག་གི་རྒྱབ་ལྗོངས་འོག་ཏུ་སྒྲ་གཞན་པ་རེ་ཡང་
ཡོང་གི་འདུག་ལ། དེ་ནི་ལམ་ཐོག་ནས་གྲག་ཡོང་བའི་གསལ་ལ་མི་གསལ་བའི་རྡོག་སྒྲ་
དང་། ཡུར་བུའི་རགས་ངོས་སུ་དབྱུག་པ་འདྲུད་པའི་ཧྲོབ་སྒྲ། ད་དུང་རྒྱུག་ཆུའི་སྨད་རྒྱུད་
ནས་ཡར་གྲག་ཡོང་བའི་རྩི་ཤིང་གི་ཤག་སྒྲ་སོགས་རེད།
ཁ་སེ་ཡིས་གཅིག་གྲག་གི་ཡོད་མེད་དངོས་གནས་བཤད་དཀའ་མོ་འདྲ་རེད།མཚམས་
ལ་ལར་གོ་ནོར་ཐེབས་རྒྱུའང་ཡོད། སེམས་པ་འཚབ་འཚུབ་ཡིན་དུས་སྒྲ་ཅི་ཞིག་ཡིན་རུང་
གོ་ཡོང་བ་དེ་འདྲ་ཡིན།” ཞེས་ཁོ་ཚོའི་སེམས་པ་ལྷོད་ལ་འབེབས་ཐབས་བྱས་ནས་ང་ཚོ་
ཚང་མ་སྔངས་འཚབ་སྐྱེས་ཡོད། གྲག་འགུལ་ཅི་ཞིག་ཡོད་པ་ཚོར་གྱི་མི་འདུག ཁོམ། ཁྱོད་
ཀྱིས་ཅི་ཞིག་གོ་ཡི་འདུག་གམ ཞེས་བཤད།
ཋོམ་གྱིས་ངས་ཀྱང་གོ་ཡི་འདུག རེད། ངས་གོ་ཡི་འདུག ངས་བལྟས་ན་ཁོ་ཚོས་
མཐའ་བསྐོར་ནས་ཡོང་བཞིན་པ་འདྲ། ང་ཚོ་ད་ལྟ་སོང་ན་དགའ་རྒྱུ་རེད།" ཅེས་བཤད།
སྐྱེས་པ་སྐམ་རིད་དེས་ཟམ་འོག་ཏུ་འགྲོ། འདི་ཕྱོགས་སུ་འགྲོ་དགོས། རང་ཉིད་ཀྱི་གུར་
དང་དངོས་གནས་འབྲལ་འདོད་མི་འདུག” ཅེས་བཤད།
ཁ་སེ་ཡིས་དེས་ན་འགྲོ།”ཞེས་བཤད།
ཁོ་ཚོ་རྒྱུག་ཆུ་དེའི་འགྲམ་ངོགས་བརྒྱུད་ནས་ཁུ་སིམ་པོས་སོང་། ཟམ་འོག་ནི་བྲག་ཕུག་
ཅིག་དང་འདྲ་བར་ཁོ་ཚོའི་མདུན་དུ་ནག་ཐོམ་མེར་འདུག ཁ་སེ་ཡིས་མགོ་བོ་སྒུར་ནས་
ཟམ་འོག་ཏུ་འཛུལ་ནས་སོང་ཞིང་། ཁོམ་གྱིས་ཁོའི་རྗེས་དེད་ནས་ཡོང་། ཁོ་ཚོས་རྐང་པ་
ཆུ་ནང་དུ་སྤོས་ནས་སོང་། ཁོ་ཚོས་ཆུ་བརྒལ་ནས་མདུན་ཕྱོགས་སུ་དབྱིན་ཁྲེ་སུམ་ཅུ་ཙམ་
སོང་བ་ན། ཁོ་ཚོའི་ཧལ་སྒྲ་དེ་གཞུ་དབྱིབས་ལྟ་བུའི་ཟམ་པའི་གནམ་མཐིལ་ངོས་ནས་བྲག་
ཅ་ལྟར་ཕྱིར་མཆེད་ཡོང་། དེ་ནས་ཁོ་ཚོ་ཟམ་པའི་སྣེ་གཅིག་ནས་ཕྱི་ལ་བུད་ནས། ལུས་
པོ་དྲང་མོར་ཕྱིར་དགྱེ།
དེ་ནས་སྐད་གདངས་དྲག་པོ་ཞིག་གིས་ཁོ་ཚོ་དེ་ན་འདུག” ཅེས་སྐད་བརྒྱབ་བྱུང་
ལ། ལག་ཁྱེར་གློག་བཞུ་གཉིས་ཁོ་ཚོའི་སྟེང་དུ་འཕྲོས་ནས། ཁོ་ཚོའི་མིག་གིས་ཅི་ཡང་མི་
མཐོང་བར་བྱས། དེ་གར་མ་འགུལ་བར་སྡོད་ཅིག” མུན་ནག་ནང་ནས་མི་སྐད་གྲག་ཡོང་
”“ཁོ་རེད། ལྟས་ངན་སྐམ་རིད་འདི་རེད། དེ་ཁོ་རེད།”
ཁ་སེ་ཡིས་མིག་ཟིམ་ཟིམ་གྱིས་གློག་བཞུའི་ཕྱོགས་སུ་བལྟས་ནས། དབུགས་ཧལ་ཧལ་དུ་
ལེན་བཞིན་ཉོན་དང་། ཁྱོད་ཚོས་རང་ཉིད་ཀྱིས་ཅི་ཞིག་སྒྲུབ་བཞིན་པ་ཤེས་ཀྱི་མེད། ཁྱོད་
ཚོས་ཉེས་མེད་ཕྲུ་གུ་མང་པོ་མུ་གེས་གསོད་རོགས་བྱེད་བཞིན་ཡོད།” ཅེས་བཤད།
"ཁྱི་ཕྲུག་ཁྱོད། ཁྱི་ཁ་ཚུམས་ཤིག
ཤ་རྒྱགས་ལ་གཟུགས་པོ་ཐུང་བའི་སྐྱེས་པ་ཞིག་གློག་བཞུའི་འོད་ཀྱི་ནང་དུ་ཚུར་
ཡོང་། ཁོའི་ལག་ཏུ་འཇོར་ཡུ་དཀར་པོ་གསར་པ་ཞིག་བཟུང་འདུག
ཁ་སེ་ཡིས་མུ་མཐུད་དུ་ཁྱོད་ཚོས་རང་ཉིད་ཀྱིས་ཅི་ཞིག་སྒྲུབ་ཀྱིན་པ་ཤེས་ཀྱི་མི་འདུག་
ཅེས་བཤད།
མི་རྒྱགས་པ་དེས་ལག་གི་དབྱུག་པ་དེ་གཅིག་གཡུགས་པ་ན། ཁ་སེ་ཡིས་མགོ་སྒུར་ནས་
གཡོལ་ཐབས་བྱས། འོན་ཀྱང་། དབྱུག་པ་ལྗིད་མོ་དེ་ཁོའི་མགོའི་འགྲམ་ངོས་སུ་འཁེལ་ནས།
རུས་རྡིབ་ཀྱི་ཕོབ་སྒྲ་ཞིག་གྲག་བྱུང་ལ། དེ་དང་མཐུད་ནས་ཁ་སེ་གློག་བཞུའི་འོད་སྣང་
ཁྲོད་ནས་འགྲམ་དུ་འགྱེལ།
"དཀོན་མཆོག་ཡེ་ཤུ། ཇོར་ཇེ། ཁྱོད་ཀྱིས་ཁོ་བསད་སོང་ཨ།
ཇོར་ཇེ་ཡིས་གློག་བཞུ་ཁོའི་སྟེང་དུ་ཁོར་དང་། ལྟས་ངན་འདིས་སྡུག་གྱོང་རང་གིས་
ཉོས་པ་རེད།" ཅེས་བཤད་ནས། གློག་བཞུའི་འོད་ཐིག་ས་ངོས་སུ་ཕབ་ནས་འཚོལ་བཤེར་
བྱས། དེ་ནས་འོད་ཐིག་དེ་ཁ་སེ་ཡི་འགས་གཏོར་བྱུང་བའི་མགོ་ཐོག་ཏུ་འཁེལ།
ཥོམ་གྱིས་ཆོས་དཔོན་ལ་བལྟས། གློག་བཞུའི་འོད་ཐིག་དེ་མི་རྒྱགས་པ་དེའི་རྐང་པ་དང་
འཇོར་ཡུ་དཀར་པོ་གསར་པ་དེའི་ཐོག་ཏུ་འཁེལ། ཋོམ་ཁུ་སིམ་པོས་འཇབ་ནས་སོང་སྟེ། གློ་
བུར་དུ་ཁོའི་ལག་གི་དབྱུག་པ་དེ་ཚུར་ཕྲོགས་ནས་ཤུགས་ཀྱིས་གཞུས་པ་ན། གཞུ་ཐེངས་
དང་པོ་དེ་ཁོའི་མགོ་ལ་མ་ཕོག་པར་ཕྲག་པར་འཁེལ། དྲག་ཤུགས་ཆེ་བའི་གཞུ་ཐེངས་གཉིས་
པ་དེ་ཁོའི་མགོ་ལ་འཁེལ་བྱུང་ལ། མི་རྒྱགས་པ་དེ་མར་འགྱེལ་བཞིན་པའི་སྐབས་སུ་ཋོམ་
གྱིས་ཁོའི་མགོ་ལ་མུ་མཐུད་དུ་ཐེངས་གསུམ་གཞུས། སྐབས་དེར་གློག་བཞུའི་འོད་ཐིག་
མང་པོས་ཞབས་བྲོ་ལྟ་བུ་འཁྲབ་བྱུང་ལ། འབོད་སྒྲ་དང་རྡོག་སྒྲ་སྣ་ཚོགས་རྩི་ཤིང་བརྒྱུད་
ནས་ཧྲག་ཧྲག་གིས་སླེབས། ཋོམ་གྱིས་ཐང་ལ་འགྱེལ་ཡོད་པའི་ཕུང་པོའི་སྟེང་དུ་མར་སྒུར་
ནས་བལྟས་ནས་ཡོད་པའི་སྐབས་སུ། ཁོའི་མགོ་ལའང་དབྱུག་པ་བང་སྒྲ་གྲག་པ་ཞིག་འཁེལ་
བྱུང་ལ། དེས་ཁོའི་གཟུགས་པོར་གློག་བརྒྱུགས་པ་ལྟ་བུའི་ཚོར་བ་བྱིན། དེ་ནས་ཁོ་རྒྱུག་
ཆུའི་འགྲམ་ངོས་བརྒྱུད་ནས་སྒུར་སྒུར་གྱིས་བྲོས་ཤིང་། ཁོའི་ར་མདའ་ཚོས་རྡོག་སྒྲ་ཐག་ཐག་
གིས་ཁོའི་རྗེས་སུ་བདས། ཁོ་གློ་བུར་དུ་འགྲམ་ངོས་ཀྱི་རྩི་ལྡུམ་གྱི་ནང་ནས་ཡར་འགོས་
ཤིང་། ཚང་ཚིང་དུ་འཁྲིགས་པའི་དུག་ལྡན་འགྱིག་ལོའི་གསེང་དུ་འཛུལ་ནས། དེ་གར་མ་
འགུལ་བར་ཡུད་ཙམ་ལ་བསྡད། དེ་ནས་གོམ་སྒྲ་ཁག་ཇེ་ཉེར་གྱུར་ཅིང་། གཤམ་གྱི་རྒྱུག་
ཆུའི་ངོས་སུ་གློག་འོད་འཕྲོས་ནས་ཡོང་བས། ཁོ་རྩི་ལྡུམ་ཁྲོད་ནས་ཡར་སྟེང་ཕྱོགས་སུ་ནུར་
ནས། ཤིང་འབྲས་ར་བ་ཞིག་གི་ནང་ནས་ཡར་བུད། རྒྱུག་ཆུའི་འགྲམ་དུ་ཁོས་ད་དུང་ཡང་
ཁོའི་རྗེས་དེད་ནས་ཡོང་མཁན་ཚོའི་འབོད་སྒྲ་དང་གོམ་སྒྲ་ཐོས་ཐུབ། ཁོ་མར་སྒུར་སྒུར་བྱས་
ནས་རྨོས་ཟིན་པའི་ཞིང་ཁ་བརྒྱུད་ནས་སོང་བ་ན། སྤོ་ཐོ་རྣམས་ཁོའི་རྐང་འོག་ནས་འགྲིལ་
ཞིང་ཤུད། ཁོས་ཕར་ཕྱོགས་ཀྱི་ཞིང་ཚིགས་རྩི་ལྡུམ་མཐོང་བྱུང་། རྩི་ལྡུམ་དེ་ཞིང་ཆུའི་ཡུར་
བུའི་འགྲམ་བརྒྱུད་ནས་སྐྱེས་ཡོད། ཁོ་ར་བའི་གསེང་ནས་དལ་མོས་འཛུལ་ནས། རྒུན་
འབྲུམ་འཁྲི་ཤིང་དང་སིལ་ནག་སྡོང་པོའི་གསེང་ནས་གཡས་གཟུར་གཡོན་གཟུར་བྱེད་
བཞིན་སོང་། དེ་ནས་ཁོ་འགྲོ་མཚམས་བཞག་ནས་དབུགས་སོབ་སོབ་ཏུ་བླངས། ཁོས་རང་
ཉིད་ཀྱི་སྦྲིད་ནས་ཡོད་པའི་གདོང་པ་དང་སྣ་ལ་རེག ཁོའི་སྣ་རུས་བཅག་འདུག་ལ། ཁྲག་
ཐིགས་གར་པོ་ཞིག་མ་ནེའི་ངོས་སུ་མར་འཛགས་ཀྱི་འདུག ཁོ་ཁ་སྦུབ་ཏུ་ལོག་ནས་བསྡད་
དེ། སེམས་པ་ལྷོད་ལ་འབབ་ཏུ་བཅུག་ཅིང་། དེ་ནས་དལ་མོས་ཡུར་བུའི་སྣེ་ཟུར་ནས་ཡར་
འགོས། ཁོས་རྒྱུག་ཆུའི་ནང་དུ་གདོང་པ་བཤལ་ཞིང་། ནང་སྟོད་སྔོན་པོ་དེའི་སྣེ་མོ་གཤགས་
ནས་ཆུ་ནང་དུ་སྦངས་རྗེས། རང་ཉིད་ཀྱི་མཁུར་མགོ་དང་སྣ་སྟེང་དུ་གླན། ཆུ་དེས་ཁོའི་
གདོང་ལ་སྦྲང་མདུང་གིས་གཙགས་པ་ལྟ་བུའི་ན་ཟུག་བསྐྱེད།
སྤྲིན་པ་ནག་པོ་དེ་ནམ་མཁའི་མཐོངས་སུ་སླེབས་པས། སྐར་ཚོགས་བཀྲ་བའི་མཁའ་
དབྱིངས་སུ་ཡོལ་བ་ནག་པོ་ཞིག་འཐེན། ད་ལྟ་མཚན་མོ་འདི་ཡང་བསྐྱར་ཁུ་སིམ་མེར་གྱུར།
ཋོམ་གྱིས་ཆུ་ནང་དུ་སྤོས་ཀྱང་། ཁོའི་རྐང་མཐིལ་རྒྱུག་ཆུའི་མཐིལ་དུ་ཡག་པོ་ཞིག་མི་
འཁེལ་བས། ཁོས་ལག་པས་རྐྱལ་རྒྱོང་བྱས་ཏེ་ཕ་རོལ་དུ་བུད་ཅིང་། དེ་ནས་ཕ་རོལ་གྱི་ཆུ་
རགས་ངོས་ནས་ནུས་ཤུགས་ཡོད་རྒུས་ཡར་འགོས། ཁོའི་གྱོན་གོས་ཚང་མ་ལུས་ལ་འབྱར་
ནས་ཡོད་ཅིང་། གོམ་པ་སྤོ་བའི་སྐབས་སུ། ཁོའི་ལྷམ་ནང་ནས་ཅབ་སྒྲ་གྲག དེ་བས་ཁོ་ཐང་
ལ་བསྡད་དེ་ལྷམ་ཕུད་ནས་ལྷམ་ནང་གི་ཆུ་མར་བཤོས། ཁོས་དོར་མའི་འདབས་ཁའི་ཆུ་
བཙིར་ཞིང་། དེ་ནས་སྟོད་ལྭ་ཕུད་ནས་ཆུ་བཙིར།
ཁོས་གཞུང་ལམ་སྟེང་དུ་ལག་ཁྱེར་གློག་བཞུའི་འོད་ཀྱིས་ཞབས་བྲོ་འཁྲབ་པ་བཞིན།
ཡུར་བུའི་ནང་དུ་འཚོལ་བཤེར་བྱེད་བཞིན་ཡོད་པ་མཐོང་། ཋོམ་གྱིས་ལྷམ་ཕྱིར་གོན་ནས་
སོག་ཞིང་ནང་དུ་གཟབ་གཟབ་ངང་སོང་། ད་ལྟ་ཁོའི་ལྷམ་ནས་ཅབ་སྒྲ་གྲག་མཚམས་ཆད་
ཡོད། ཁོ་རང་ཤུགས་ཀྱིས་སོག་ཞིང་གི་སྣེ་ཕྱོགས་སུ་སོང་ནས། མཐའ་མར་གཞུང་ལམ་ལ་
ཐུག དེ་ནས་ཁོ་སེམས་ཆུང་ངང་ནས་ཁང་པ་ཡོད་སའི་ཕྱོགས་སུ་ཕྱིར་སོང་།
སྲུང་དམག་ཅིག་གིས་ཁོས་ཅི་ཞིག་གོ་སོང་སྙམ་ནས་"སུ་ཞིག་ཡིན།” ཞེས་བོས།
ཁོམ་མར་སྒུར་ནས་ཐང་དུ་འགུལ་མེད་ངང་བསྡད་པ་ན། གློག་བཞུའི་འོད་སྣང་དེ་
ཁོའི་སྟེང་ནས་ཕར་བརྒྱུགས་སོང་། དེ་ནས་ཁོ་རྐང་འཇབ་ལག་འཇབ་ཀྱིས་ཇོ་ཌི་ཚང་གི་
ཁང་པའི་སྒོར་སོང་ཞིང་། ཁང་སྒོ་ཙིར་སྒྲ་དང་བཅས་ཕྱེས། སྐབས་དེར། ལྷོད་ཅིང་བརྟན་
ལ་རབ་ཏུ་སད་ཡོད་པའི་ཨ་མའི་སྐད་ངག་གིས་སུ་ཡིན།” ཞེས་དྲིས།
·ང་ཡིན། ཁོམ
"ཨོ། མགྱོགས་པོ་མར་ཉོལ། ཨལ་ད་དུང་ཡང་སླེབས་མི་འདུག་གམ།
“ཁོ་ལ་བུ་མོ་ཞིག་རྙེད་པ་ཡིན་རྒྱུ་རེད།”
ཁོ་མོས་“ ཡ། ཕར་སོང་ནས། སྒེའུ་ཁུང་འོག་དེ་ནས་ཉོལ།” ཞེས་བཤད།
ཁོས་རང་ཉིད་ཀྱི་ཉལ་ས་རྙེད་ཅིང་། དེ་ནས་གྱོན་གོས་ཆ་ཚང་ཕུད་དེ། མལ་གཟན་
འོག་ཏུ་འཛུལ་ནས་འདར་སིག་བརྒྱབ། ད་ལྟ་ཁོའི་རྨས་སྐྱོན་ཕོག་པའི་གདོང་པའི་སྦྲིད་
དྭངས་ཡོང་གི་ཡོད་པས། ཁོའི་མགོ་བོ་ཡོངས་ལ་ཟུག་གཟེར་རྒྱག་མགོ་བརྩམས།
འོམ་ཆུ་ཚོད་གཅིག་ཙམ་རྗེས་ནས་ཨལ་ཕྱིར་སླེབས། ཁོ་ཁུ་སིམ་པོས་ཚུར་ཡོང་ནས།
གྱི་གྱོན་གོས་རློན་པའི་སྟེང་དུ་རྐང་པ་སྤོས།
ཥོམ་གྱིས་"ཤུ་... །” ཞེས་བཤད།
ཨལ་གྱིས་ཁྱོད་ད་དུང་ཡང་གཉིད་མེད་དམ། ཁྱོད་ཇི་ལྟར་རློན་པ་བྱས་ཡིན།” ཞེས་
ཤུབ་པུར་བཤད།
ཁོམ་གྱིས་“ཤུ་...། སང་ཉིན་ཞོགས་པ་བཤད།" ཅེས་བཤད།
ཨ་ཕ་ཉལ་སའི་ནང་ནས་འགྲེ་ལོག་བརྒྱབ་ནས་གན་རྐྱལ་དུ་ཉལ་བ་ན། ཁང་པ་ཧྲིལ་
པོ་ཁོའི་ཧལ་སྒྲ་དང་སྔུར་སྒྲས་བཀང་།
ཨལ་གྱིས་ཁྱོད་འཁྱག་གི་འདུག་ཨ།” ཞེས་བཤད།
ཤུ་... ། གཉིད་ལ་སྡོད།” མུན་ནག་གི་ཁང་པའི་གྱང་ངོས་སུ་སྒེའུ་ཁུང་གི་འོད་སྣང་
སྐྱ་བོ་དེ་མངོན།
ཁོམ་གཉིད་མ་ཐུབ། ཁོའི་རྨས་སྐྱོན་ཕོག་པའི་གདོང་པའི་དབང་རྩ་ཕྱིར་སད་པས།
གདོང་པར་ན་ཟུག་གིས་འཕག་འཚག་རྒྱག་གི་འདུག ད་དུང་ཁོའི་མཁུར་རུས་ན་
ཞིང་། རུས་སྒྲོམ་བཅག་ཟིན་པའི་སྣ་དེ་སྐྲངས་ནས་ཡོང་གི་འདུག་ལ། དེས་བསྐྱེད་པའི་ན་
ཟུག་གིས་འཕག་འཚག་ལུ་གུ་ལྡིང་ལྡིང་བྱས་པས། ཁོའི་གཟུགས་པོ་ཧྲིལ་པོ་དཀྲོག་དཀྲོག་
དང་གཡུག་གཡུག་བཏང་མི་ཡོང་ངམ་སྙམ་པའི་ཚོར་བ་སྐྱེས། ཁོས་སྒེའུ་ཁུང་གྲུ་བཞི་དེ་ལ་
བལྟས་པ་ན། དགུང་གི་སྐར་མ་རྣམས་རེ་རེ་བཞིན་སྒེའུ་ཁུང་ངོས་ནས་མར་ལྷུང་བཞིན་པ་
མཐོང་ལ། མཚམས་ལ་ལར་སྲུང་དམག་ཚོས་སྐོར་སྐྱོད་བྱེད་པའི་རྡོག་སྒྲ་ཡང་ཐོས།
དེ་ལྟར། ཆེས་མཇུག་མཐར་ཧ་ཅང་ཐག་རིང་ཐག་རིང་ཞིག་ནས། ཐོ་རེངས་བྱ་ཕོས་བྱ་
སྐད་བསྒྲགས་བྱུང་ལ། རིམ་གྱིས་སྒེའུ་ཁང་གི་འོད་སྣང་ཇེ་གསལ་དུ་གྱུར། ཨལ་གྱིས་གཉིད་
ཀྱི་ཀློང་ནས་འཁུན་སྒྲ་དང་མུར་སྒྲ་འདོན།
ད་ལྟ་སྐྱ་རེངས་ཡོངས་སུ་ཤར་ཡོད་པས། ལྷན་དུ་འཚང་ཁ་བརྒྱབ་པའི་ཁང་པ་ཚོའི་
ནང་ནས་ཤིང་ཐུར་གཅོག་པའི་སྒྲ་དང་། སླ་ང་རྡུང་བའི་སྒྲ་སོགས་འགུལ་སྐྱོད་ཀྱི་སྒྲ་
སྣ་ཚོགས་གྲག་ཡོང་། སྐྱ་རུབ་རུབ་ཀྱི་འོད་སྣང་ཁྲོད་དུ། ཨ་མ་གློ་བུར་དུ་ཡར་དགྱེ་
བྱུང་། ཋོམ་གྱིས་ཁོ་མོའི་གཉིད་སྐྲངས་ཐེབས་པའི་གདོང་པ་མཐོང་། ཁོ་མོས་སྒེའུ་ཁུང་
ཕྱོགས་སུ་ཡུད་ཙམ་ལ་བལྟས་ཤིང་། དེ་ནས་མལ་གཟན་མར་དེད་ནས། རང་ཉིད་ཀྱི་གྱོན་
གོས་བཙལ། ཁོ་མོ་ཉལ་སའི་ནང་དུ་སྡོད་བཞིན་དུ་ལྭ་བ་མགོ་ལ་གོན་ཞིང་། ལག་པ་གཉིས་
ཀ་ཡར་བཀྱགས་ནས། ལྭ་བ་མར་སྐེད་པ་བར་དུ་ནུར་དུ་བཅུག་ཅིང་། དེ་ནས་ཡར་ལངས་
ནས། ལྭ་བ་ལོང་ཚིགས་བར་དུ་མར་འཐེན། དེ་ནས་ཁོ་མོ་གཟབ་གཟབ་ངང་རྐང་རྗེན་
གྱིས་སྒེའུ་ཁུང་གི་འགྲམ་དུ་ཡོང་ནས་ཕྱི་ལོགས་སུ་བལྟས། ཁོ་མོས་ད་ལྟ་ཇེ་གསལ་དུ་འགྲོ་
བཞིན་པའི་འོད་སྣང་ལ་ལྟ་བཞིན། མྱུར་རྩལ་ལྡན་པའི་མཛུབ་མོས་སྐྲ་ལོ་ཤད་ནས། ལན་
ཚར་རྣམས་ཇེ་འཇམ་དུ་བཏང་རྗེས་མགོ་རུ་བསྡམས། དེ་ནས་ཁོ་མོས་ལག་པ་གཉིས་ཀ་
མདུན་དུ་བསྣོལ་ནས། ཡུད་ཙམ་ལ་གྲག་འགུལ་མེད་པར་ལངས་ནས་བསྡད། སྒེའུ་ཁུང་
ལས་འཕྲོས་པའི་འོད་སྣང་གིས་ཁོ་མོའི་གདོང་པ་གསལ་པོར་མངོན་པར་བྱས། ཁོ་མོ་ཁ་
ཕྱིར་འཁོར་ནས། མལ་གདན་ཚོའི་བར་དུ་རྐང་པ་གཟབ་གཟབ་ཀྱིས་སྤོ་བཞིན་སྒྲོན་མེ་
བཙལ་ཞིང་། དེ་ནས་སྒྲོན་ཁེབས་ཡར་བཀྱགས་རྗེས་སྡོང་རས་ལ་མེ་བསྒྲོན།
ཨ་ཕ་ཚུར་འཁོར་ནས་མིག་ཟིམ་ཟིམ་གྱིས་ཁོ་མོར་བལྟས། ཁོ་མོས་ཨ་ཕ། སྒོར་མོ་འདྲ་
ཨེ་ཡོད ཅེས་བཤད།
ད་
ག་རེ། ཨོ། ཡོད། སྒོར་ཟུར་དྲུག་གི་འཛིན་ཤོག་ཡོད།
"དེས་ན་ཡར་ལོངས་། སོང་ནས་གྲོ་ཕྱེ་དང་བག་ལེབ་སྲེག་ཕྱེ་ཉོས་ཤོག་དང་། མགྱོགས་
པོ
ཨ་ཕས་གླལ་ཁ་བྱས་"ཚོང་ཁང་ད་དུང་སྒོ་ཕྱེས་ཡོད་རྒྱུ་མ་རེད།
དེས་ན་ཁོ་ཚོར་ཕྱེ་རུ་ཆུག་དང་། ཁྱོད་ཚོ་ལས་ཀར་འགྲོ་དགོས་པས། མ་སོང་གོང་དུ་
གཅིག་བཟའ་དགོས་རྒྱུ་རེད།
ཨ་ཕས་རྩོལ་བ་ངེས་ཅན་ཞིག་ལ་བརྟེན་ནས་ལས་དོར་གྱོན་ཞིང་། དེ་ནས་ཚི་དྲག་ཅན་
གྱི་ཕྱི་སྟོད་དེ་གོན། ཁོ་གོམ་ཁ་དལ་མོས་སྒོ་ལ་བུད་ནས། གླལ་ཁ་བྱེད་ཞོར་དང་གཟུགས་པོ་
འཐེན་རྒྱོང་བྱེད་ཞོར་དུ་སོང་།
བྱིས་པ་གཉིས་ཀ་གཉིད་ལས་སད་། ཁོ་ཚོ་ཙི་གུ་དང་འདྲ་བར། མལ་ཐུལ་ནང་ནས་
ལྟད་མོར་བལྟས་ཏེ་བསྡད། ད་ལྟ་ཁང་པའི་ནང་དུ་ཉི་མ་མ་ཤར་གོང་གི་ཁ་དོག་མེད་པའི་
སྣང་བ་ཡིས་གང་། ཨ་མས་མལ་གདན་ཚོ་ལ་མིག་བཤེར་ཞིག་བྱས། ཨ་ཁུ་ཇོན་སད་
འདུག་ལ། ཨལ་ད་དུང་གཉིད་ཀྱི་གཏིང་དུ་ཟུག་འདུག དེ་ནས་ཁོ་མོའི་མིག་ཟུང་ཁོམ་གྱི་
ཐད་དུ་སླེབས། ཁོ་མོས་ཡུད་ཙམ་ལ་ཅེར་བ་དང་། དེ་ནས་མགྱོགས་པོར་ཁོའི་ཉེ་སར་
བརྒྱུགས། ཁོའི་གདོང་པ་སྐྲངས་ནས་སྔོན་པོར་གྱུར་འདུག་ཅིང་། མཆུ་སྒྲོས་དང་མ་ནེའི་
ངོས་སུ་ཁྲག་ཐིག་བསྐམས་འདུག རྨ་ཁ་གཏོད་པའི་མཁུར་མགོའི་སྐྱི་པགས་འཁུམས་
ནས་དམ་པོར་འཐེན།
ཁོ་མོས་སྐད་ཤུབ་པུས་"ཋོམ། དོན་དག་ཅི་ཞིག་བྱུང་བ་རེད།” ཅེས་དྲིས།
ཋོམ་གྱིས་ཤུ་...། སྐད་མགོ་མཐོན་པོ་མ་བྱེད། ང་འཛིང་རེས་ལ་ཐུག་སོང་།
ཁོམ།"
"ང་ལ་ཡང་ཐབས་ཤེས་མེད་པ་རེད། ཨ་མ།”
ཁོ་མོ་ཁོའི་འགྲམ་དུ་པུས་བཙུགས་སུ་བསྡད་ཁྱོད་རྙོག་དྲ་རུ་ཚུད་སོང་ངམ།
ཁོས་ལན་མ་བཏབ་པར་ཡུན་རིང་ཞིག་ལ་བསྡད་རྗེས་"ཨུན། ཚུད་སོང་། ང་རྙོག་དྲ་
ཞིག་ཏུ་ཚུད་སོང་བས། ཁྱིམ་དུ་བསྐུངས་ནས་འདུག་པ་ལས་ཕྱི་ལོགས་སུ་འགྲོ་མི་རུང་།
ཞེས་བཤད།
བྱིས་པ་གཉིས་ཀ་སོ་སོའི་ལག་པ་དང་པུས་མོའི་སྟེང་དུ་ནུར་ནས་ཉེ་སར་སླེབས་ནས།
རྔམ་སེམས་དང་བཅས་བལྟས་“ ཁོ་ལ་ཅི་ཞིག་བྱུང་བ་རེད། ཨ་མ།”
ཨ་མས་་"ཤུ་.. ། སོང་ནས་གདོང་པ་ཁྲུས།” ཞེས་བཤད།
ང་ཚོར་འདག་རྫས་མེད་ཨ།
"འོ་ན་སོང་ནས་ཆུ་རྐྱང་བས་ཁྲུས་ཤིག"
"ཁཱོམ་ལ་ཅི་ཞིག་བྱུང་བ་རེད།”
"ད་ཁྱོད་ཚོས་ཁ་ཚུམས་ཤིག འདི་གཞན་པ་སུ་གཅིག་ལའང་བཤད་མི་ཆོག་ཨ།
ཁོ་ཚོ་ཕྱི་ནུར་བྱས་ནས། ཕར་ཕྱོགས་སུ་གྱང་ངོས་སུ་ཁེན་ནས་པུས་བཙུགས་སུ་བསྡད་
ཅིང་། འདི་གར་བསྡད་ན་གཞན་པས་ཁོ་ཚོར་དོ་སྣང་མི་བྱེད་པ་ཤེས་ཀྱི་ཡོད།
ཨ་མས་ཚབས་ཆེན་ཨེ་རེད ཅེས་དྲིས།
"ངའི་གདོང་རུས་བཅག་སོང་།
"ངས་རྙོག་དྲ་དེ་ཟེར་བ་ཡིན།
རེད། ཚབས་ཆེན་རེད།
ཨལ་གྱིས་མིག་ཕྱེས་ནས་ཋོམ་ལ་བལྟས་"ཨ་དཀོན་མཆོག་ཡེ་ཤུ་མཁྱེན། ཁྱོད་ལ་ཅི་
ཞིག་བྱུང་བ་རེད
ཨ་ཁུ་ཇོན་གྱིས་“དོན་དག་ཅི་ཞིག་རེད།" ཅེས་དྲིས།
ཨ་ཕ་གོམ་ཁ་ལྗིད་ཏིག་ཏིག་གིས་ནང་དུ་སླེབས་ཚོང་ཁང་གི་སྒོ་ཕྱེས་འདུག” ཁོས་གྲོ་
ཕྱེ་དང་བག་ལེབ་སྲེག་ཕྱེའི་ཁུག་མ་ཆུང་ངུ་རེ་ཐབ་ཀའི་འགྲམ་གྱི་ས་ཐོག་ཏུ་འཇོག་བཞིན་
དོན་དག་ཅི་ཞིག་རེད། ཅེས་དྲིས།
ཋོམ་གྲུ་མོ་གཅིག་གི་སྟེང་དུ་ཁེན་ནས་ཡར་དགྱེ་ནས་ཡུད་ཙམ་ལ་བསྡད་ཅིང་།དེ་ནས་
གན་རྐྱལ་དུ་ཕྱིར་ཉལ་དཀོན་མཆོག་ཡེ་ཤུ། ང་ནུས་ཤུགས་མེད་པར་གྱུར་འདུག དོན་དག་
ཅི་ཡིན་ངས་ཁྱོད་ཚོ་ཚང་མར་ད་ལྟ་མཉམ་དུ་བཤད། བྱིས་པ་གཉིས་ཀ་གང་དུ་འདུག
ཨ་མས་ཕར་བལྟས་པ་ན། བྱིས་པ་གཉིས་ཀས་གྱང་རྩ་རུ་སྡེབ་འཚང་བརྒྱབ་ནས་འདུག
"སོང་ནས་གདོང་པ་ཁྲུས་ཤིག
ཁཱོམ་གྱིས་"འགྲོ་མི་དགོས། སྐད་ཆ་འདི་ཁོ་ཚོས་གོ་དགོས་ལ། ཁོ་ཚོས་ཤེས་དགོས། ཁོ་
ཚོས་གསལ་པོ་མ་ཤེས་ན་ཁོ་ཚོས་ཁ་ཤོར་ཉེན་ཆེ།" ཞེས་བཤད།
ཨ་ཕས་“ལྟས་ངན་ཅི་ཞིག་བྱུང་བ་རེད། ཅེས་ནན་འདྲི་བྱས།
"ངས་ཁྱོད་ཚོར་ད་ལྟ་བཤད། ང་མདང་དགོང་སྒར་གྱི་ཕྱི་རོལ་དུ་སོང་ནས། སྐད་འབོད་
བྱེད་བཞིན་པ་དེ་དོན་དུ་ཅིའི་ཕྱིར་ཡིན་མིན་རྩད་གཅོད་དུ་སོང་བ་ཡིན་ལ། དེ་གར་ང་རང་
ཁ་སེ་དང་ཐུག་བྱུང་།
"ཆོས་ས་དཔོན་ཁོང་ངམ།”
"རེད། ཨ་ཕ། ཁོ་རེད། ད་ཐེངས་ཀྱི་ལས་བཅད་ངོ་རྒོལ་འདི་ཁོས་སྣེ་ཁྲིད་པ་རེད་འདུག་
ཅིང་། ཁོ་ཚོ་ཁོ་འཛིན་དུ་སླེབས་སོང་།
ཨ་ཕས་“སུ་ཞིག་ཁོ་འཛིན་དུ་སླེབས་པ་རེད་དམ།" ཞེས་དྲིས།
"ངས་ཀྱང་གསལ་པོར་མི་ཤེས། དགོང་མོ་དེར་ང་ཚོའི་ལམ་བཀག་ནས་ཁ་ཕྱིར་བསྐོར་
མཁན་དེ་ཚོ་རེད། ལག་ཏུ་འཇོར་ཡུ་བཟུང་ཡོད་མཁན་དེ་ཚོ། ཁོས་ཡུད་ཙམ་ལ་བཤད་
མཚམས་བཞག “ཁོ་ཚོས་ཁོ་དམར་གསོད་བཏང་སོང་། ཁོའི་མགོ་ལ་དབྱུག་པས་བརྒྱབ་
ནས་ཀླད་པ་གཏོར་སོང་ལ།དེ་དུས་ང་ཁོའི་འགྲམ་དུ་ལངས་ནས་བསྡད་ཡོད། ང་རང་ཁོང་
ཁྲོ་ཧ་ཅང་ལངས་ནས། འཇོར་ཡུ་གཅིག་ཚུར་ཕྲོགས་པ་ཡིན། ཁོས་སྔ་ནུབ་དགོང་མོའི་
མུན་ནག་དང་གློག་བཞུ་བཅས་ལ་སྐྱོ་སྣང་དང་བཅས་ཕྱིར་དྲན་ཞིག་བྱས་ཤིང་། དེ་ནས་
ཁོས་ངས་མི་ཞིག་ལ་དབྱུག་པས་གཞུས་པ་ཡིན། ཞེས་བཤད།
ཨ་མའི་དབུགས་ཁ་མིད་པ་ནས་འགགས་ཤིང་། ཨ་ཕའི་གཟུགས་པོ་རེངས་པོར་གྱུར་
ནས་ཁོ་བསད་པ་ཡིན་ནམ།" ཞེས་སྐད་མགོ་དམའ་མོས་དྲིས།
“ངས། ངས་ཀྱང་མི་ཤེས། ང་རང་ཁོང་ཁྲོ་ཧ་ཅང་ལངས་ཡོད་པས། གསོད་རྩིས་ཡིན།"
ཨ་མས་“ཁོ་ཚོས་ཁྱོད་མཐོང་ཡོད་དམ།” ཞེས་དྲིས།
ངས་མི་ཤེས། དེ་ངས་མི་ཤེས། ཕལ་ཆེར་མཐོང་ཡོད་རྒྱུ་རེད། ཁོ་ཚོས་ང་ཚོའི་སྟེང་དུ་
གློག་བཞུ་བཀར་སོང་།
ཨ་མས་ཡུད་ཙམ་ལ་ཁོའི་མིག་ཟུང་ལ་ཅེར་ནས་བསྡད་ཅིང་། དེ་ནས་ཨ་ཕ། སྒམ་
འགའ་རེ་གཏོར་དང་། ང་ཚོས་ཞོགས་ཇ་གྲ་སྒྲིག་བྱེད་དགོས་ལ། ཞོགས་ཇ་བཏུང་རྗེས་ཁྱོད་
ཚོ་ལས་ཀར་འགྲོ་དགོས། རུ་ཐེ། ཝིན་ཧྥིལད། གལ་སྲིད་སུ་ཞིག་གིས་དྲིས་ན། ཁཱོམ་ཁོ་ན་
ཡི་འདུག་ལབ་རོགས། གོ་སོང་ངམ། གལ་སྲིད་ཁྱོད་ཚོས་སུ་གཅིག་ལ་བཤད་ན། ཁོ་ཚོས་
ཁོ་བཙོན་དུ་ཕྱིར་འཇུག་གི་རེད། གོ་སོང་ངམ།" ཞེས་བཤད།
"གོ་སོང་། ཨ་མ།
“ཁོ་ཚོ་ལ་དོགས་ཟོན་བྱས་ནས་སྡོད། ཇོན། ཁོ་ཚོར་སུ་གཅིག་ལའང་སྐད་ཆ་ཤོད་དུ་མ་
འཇུག ཁོ་མོས་མེ་ཁ་གསོ་བཞིན་པའི་སྐབས་སུ། ཨ་ཕས་ཅ་ལག་བསྡུ་སའི་ཤིང་སྒམ་ཞིག་
གཏོར། ཁོ་མོས་ཕྱེ་བརྫིས་རྗེས་འཚིག་ཇ་བསྐོལ། ཤིང་སྐམ་པོ་ལ་མེ་མགྱོགས་པོར་ཟིན་ནས།
དུད་ཁུང་ནང་ནས་མེ་ལྕེ་འུར་འུར་དུ་བརྒྱུགས།
ཨ་ཕས་སྒམ་གཏོར་ཚར་རྗེས། ཋོམ་གྱི་འགྲམ་དུ་ཡོང་་་ཁ་སེ་ཁོ་དངོས་གནས་མི་བཟང་
ཞིག་ཡིན། ཁོས་དོན་དག་འདི་འདྲའི་ནང་དུ་མགོ་བསྲིངས་ནས་ཅི་ཞིག་བྱེད་རྒྱུ་ཡིན།”
ཁྲོམ་གྱིས་སྐྱོ་སྣང་དང་བཅས་ཁོ་ཚོ་འདི་གར་སྒམ་རེར་སྒོར་ཟུར་ཕྱེད་ཀ་རེ་སྤྲོད་པའི་
ལས་ཀ་ལས་སུ་ཡོང་བ་རེད་འདུག” ཅེས་བཤད།
" དེ་ང་ཚོར་འབབ་བཞིན་པའི་གླ་ཆ་རེད་ཨ།”
"རེད། ང་ཚོས་ལས་བཅད་ངོ་རྒོལ་རྩིས་མེད་དུ་གཏོང་བཞིན་པ་རེད་འདུག ཁོ་ཚོས་གླ་
པ་ཚོར་ལས་གླ་སྒམ་རེར་སྒོར་སྐར་གཉིས་དང་ཕྱེད་རེ་མ་གཏོགས་སྤྲད་མི་འདུག"
"དེས་ཟས་རིན་ཙམ་ཡང་འདང་གི་མི་འདུག་ཨ།
ཋོམ་གྱིས་ངལ་དུབ་དང་བཅས་“དེ་རེད། དེའི་དབང་གིས་ཁོ་ཚོས་ལས་བཅད་ངོ་རྒོལ་
བྱས་པ་རེད། ཨུན། ངས་བལྟས་ན་ཁོ་ཚོས་མདང་དགོང་ལས་བཅད་ངོ་རྒོལ་དེ་གཏོར་ཡོད་
ཤག་རེད། དེ་བས། དེ་རིང་ནས་བཟུང་ང་ཚོར་སྒམ་རེར་སྐར་གཉིས་དང་ཕྱེད་རེ་ཡིན་སྲིད།
ཅེས་བཤད།
། ཨ་ཁྱི་ཕྲུག་དེ་ཚོ་...།”
རེད་ཡ། ཨ་ཕ། ད་ཧ་གོ་ཡི་འདུག་གམ། ཁ་སེ་ནི་ད་དུང་ཡང་སྔར་བཞིན་མི་བཟང་
ཞིག་རེད། ལྟས་ངན། ཁོ་བསད་པའི་སྣང་བརྙན་ཏེ། ཁོའི་ནང་དུ་བརྡིབས་པའི་ཀླད་སྐོགས་
ལས་ཁྲག་དམར་འཛག་བཞིན་དེ་གར་འགུལ་མེད་དུ་འགྱེལ་ཡོད་པའི་རྣམ་པ་དེ། དེ་
ངའི་མིག་ལམ་ནས་ཡལ་ཐབས་མི་འདུག ཁོས་སྦར་མོས་རང་ཉིད་ཀྱི་མིག་ཟུང་བཀབ།
ཨ་ཁུ་ཇོན་གྱིས་“ཡ། དེས་ན་ང་ཚོས་ཅི་ཞིག་བྱེད་རྒྱུ་ཡིན།” ཞེས་དྲིས།
ད་ལྟ་ཨལ་ཡར་ལངས་ནས་འདུག "དཀོན་མཆོག་མཁྱེན། ངས་ཅི་ཞིག་བྱེད་དགོས་པ་
ང་རང་གིས་ཤེས། ང་རང་སྒེར་ངོས་ནས་འགྲོ་རྒྱུ་ཡིན།
ཋོམ་གྱིས་དེ་འདྲ་མ་བྱེད། ཨལ། ང་ཚོར་ཁྱོད་མཁོ། རྙོག་དྲ་བཟོ་མཁན་ང་རེད་ལ།
ཚང་མ་ཉེན་ཁར་གཏོད་མཁན་ཡང་ང་རེད། ང་རང་ཉིད་རྐང་ཐོག་ཏུ་ལངས་ཐུབ་མ་ཐག་
ཏུ་ང་རང་གཅིག་པུར་འགྲོ་རྒྱུ་ཡིན།” ཞེས་བཤད།
ཨ་མ་ཐབ་མཐའ་རུ་ལས་ལ་བྲེལ་ནས་ཡོད་ཅིང་། ཁོ་མོས་སྐད་ཆར་ཉན་ཆེད་མགོ་བོ་
འགྲམ་དུ་གཡོན་ཡོད། ཁོ་མོས་སླ་ངའི་ནང་དུ་ཞག་ཚིལ་བླུགས་ཤིང་། ཞག་ཚིལ་ལ་ཚིར་
སྒྲ་གྲག་པ་ན། ཁོ་མོས་ཕྱེ་བརྫིས་མ་ཐོམ་བུ་རེ་རེ་བྱས་ནས་སྣུམ་ནང་དུ་བླུགས།
ཁོམ་གྱིས་མུ་མཐུད་དུ་ཁྱོད་ངེས་པར་དུ་འདུག་དགོས། ཨལ། ཁྱོད་ཀྱིས་ཁྱིམ་ཚང་གི་
རླངས་འཁོར་བསྐོར་དགོས།" ཞེས་བཤད།
“ང་ལ་དེ་འདྲ་བྱེད་འདོད་མེད།"
དེར་ཐབས་ཤེས་གཞན་པ་མི་འདུག ཨལ། འདི་ཚང་མ་ཁྱོད་ཀྱི་ཁྱིམ་མི་རེད་ལ། ང་
བསྡད་ན་ཁོ་ཚོར་ཉེན་ཁ་ལས་མེད།
ཨལ་གྱིས་ཁོང་ཁྲོ་དང་བཅས་ལེ་བདའ་བྱས། “ང་ལ་རླངས་འཁོར་ཞིག་གསོ་ཁང་ཞིག་
ནས་ལས་ཀ་ལས་སུ་བཅུག་ན་ཅི་ལ་མི་ཆོག་གམ།"
" གོ་སྐབས་ཡོད་ན་རྗེས་མར་ལས་ཆོག” ཋོམ་གྱིས་ཁོ་བརྒྱུད་ནས་ཕར་བལྟས་པ་ན།
རོ་སི་ཤ་རོན་གདན་སྟེང་དུ་ལོག་ནས་ཡོད་པ་མཐོང་། ཁོ་མོའི་མིག་ཆེན་པོ་དེ་ཡངས་པོར་
བགྲད་ནས་འདུག ཁོམ་གྱིས་སེམས་ཁྲལ་མ་བྱེད། ཁྱོད་ཀྱིས་སེམས་ཁྲལ་མ་བྱེད། དེ་རིང་
ཁྱོད་ལ་འོ་མ་འཐུང་རྒྱུ་ཡོད་རྒྱུ་རེད།” ཅེས་བཤད། ཁོ་མོས་མིག་དལ་མོས་རྡེབ་པ་ལས།
ཁོའི་སྐད་ཆར་ཚིག་ལན་མ་བྱིན།
ཨ་ཕས་"འདི་ང་ཚོས་གསལ་པོར་ཤེས་དགོས་ཀྱི་འདུག ཋོམ། ཁྱོད་ཀྱིས་བལྟས་ན་མི་
དེ་ཤི་ཡོད་རྒྱུ་ཨེ་རེད།" ཅེས་བཤད།
ངས་ཀྱང་གསལ་པོ་མ་ཤེས། དེ་དུས་མུན་པ་ཧ་ཅང་ནག་ལ། མི་ཞིག་གིས་ངའི་མགོ་
ལ་གཞུས་བྱུང་། ངས་ཀྱང་མི་ཤེས། ཁོ་ཤི་ཡོད་པར་སྨོན། ངས་གདོན་ཕྲུག་དེ་གསོད་ཐུབ་
ཡོད་པར་སྨོན།”
ཨ་མས་སྐད་ཡར་བཀྱགས་ནས་མ། སྐད་ཆ་དེ་འདྲ་བཤད་མི་རུང་།” ཞེས་བཤད།
སྲང་ལམ་ནང་དུ་རླངས་འཁོར་མང་པོ་དལ་མོས་ཚུར་ཡོང་གི་འདུག ཨ་ཕ་སྒེའུ་ཁུང་
གི་འགྲམ་དུ་སོང་ནས་ཕྱི་ལོགས་སུ་བལྟས་ནས་"ཡང་བསྐྱར་གླ་པ་གསར་པ་རྫོགས་མེད་
ཅིག་ཡོང་གི་འདུག ཅེས་བཤད།
ཁཱོམ་གྱིས་"བལྟས་ཡོང་ན་ཁོ་ཚོས་མདང་དགོང་ལས་བཅད་ངོ་རྒོལ་དེ་ཡོངས་སུ་གཏོར་
ཟིན་འདུག་ཨ། ངས་བལྟས་ན་ཁྱོད་ཚོའི་ལས་གླ་སྐར་གཉིས་དང་ཕྱེད་ཀར་ལྷུང་མགོ་
བརྩམས་ཡོད་རྒྱུ་རེད།" ཅེས་བཤད།
འོན་ཀྱང་། མི་ཞིག་གིས་སྡུག་རུས་ག་ཚོད་བྱས་རུང་། སྐར་གཉིས་དང་ཕྱེད་ཀས་ཕོ་
བ་འགྲང་ཐབས་མི་འདུག་ཨ།
ཋོམ་གྱིས་"དེ་རེད། ས་ལ་ལྷུང་བའི་ཁམ་བུ་ཟོས་ནས། དེས་གྲོད་ཁོག་འགྲང་ཐབས་བྱས་
ནས་འདུག་རྒྱུ་མ་གཏོགས་ཐབས་ཤེས་ཡོད་རྒྱུ་མ་རེད།" ཅེས་བཤད།
ཨ་མས་བག་ལེབ་སྟེང་འོག་བརྗེས་ཤིང་། འཚིག་ཇ་དཀྲོག་དཀྲོག་བྱས་རྗེས་"ངའི་སྐད་
ཆར་ཉོན་དང་། དེ་རིང་ངས་མ་རྨོས་ལོ་ཏོག་བརྡུངས་མ་ཉོས་ཡོང་ནས། ང་ཚོས་མ་རྨོས་ལོ་
ཏོག་གི་སྐྱོ་མ་བཟའ་རྒྱུ་བྱ། དེ་ནས་ང་ཚོས་རླངས་སྣུམ་གྱི་རིན་པ་ཙམ་ལེན་ཐུབ་མ་ཐག་ཏུ་
ང་ཚོ་འདི་དང་ཁ་བྲལ་འགྲོ། འདི་ནི་འདུག་ས་བཟང་པོ་ཞིག་མ་རེད་ལ། ངས་ཋོམ་གཅིག་
པུ་ཕྱི་ལོགས་སུ་འཁྱམ་དུ་བཅུག་ན་མི་འདོད། ངས་དེ་ལྟར་བྱེད་མི་ཐུབ།" ཅེས་བཤད།
"ཁྱོད་ཚོས་དེ་ལྟར་བྱེད་མི་རུང་། ཨ་མ། ང་ད་ལྟ་ཁྱོད་ཚོ་ཚང་མར་ཉེན་ཁ་ཞིག་ཏུ་གྱུར་
ཡོད།"
ཁོ་མོའི་མ་ནེ་རེངས་པོར་མདུན་དུ་བསྲིངས། དེ་ནི་ང་ཚོའི་འཆར་གཞི་ཡིན། ཡ།
འདིར་ཤོག་ལ་ཟ་མ་ཟོ། ཟོས་ཚར་རྗེས་ལས་ཀར་སོང་། ངས་ཀྱང་གདོང་པ་བཀྲུས་རྗེས་ཁྱོད་
ཚོའི་རྗེས་སུ་ཡོང་། དེ་རིང་ང་ཚོས་སྒོར་མོ་འགའ་རེ་ལེན་ཐབས་བྱེད་དགོས།"
ཁོ་ཚོས་སྐྱོ་བག་བརྔོས་མ་ཚ་པོ་ཚ་རྐྱང་དུ་ཟོས་པས། ཁ་ནང་དུའང་ཚིར་སྒྲ་གྲག ཁོ་
ཚོས་འཚིག་ཇ་རྔམ་འཐུང་བྱས་རྗེས། ཡང་བསྐྱར་ཇ་ཕོར་ཁ་བཀང་ནས་མུ་མཐུད་དུ་
བཏུང་།
ཨ་ཁུ་ཇོན་གྱིས་སྡེར་མའི་སྟེང་ནས་མགོ་བོ་གཡུག་གཡུག་བྱས། “བལྟས་ཡོང་ན་ང་ཚོ་
འདི་དང་ལས་སླ་པོས་ཁ་འབྲལ་ཐུབ་རྒྱུ་མ་རེད། ངས་བལྟས་ན་འདི་ངའི་སྡིག་སྒྲིབ་དང་
འབྲེལ་བ་ཡོད་རྒྱུ་རེད།
ཨ་ཕས་སྐད་གདངས་མཐོན་པོས་ཨ་ཡ། ད་ཁ་ཚུམས་ཤིག ང་ཚོར་ཁྱོད་ཀྱི་སྡིག་སྒྲིབ་
ཀྱི་སྐོར་ལ་གྲོས་བསྡུར་བྱེད་ཁོམ་མི་འདུག ཡ། ད་འགྲོ། སོང་ནས་ལས་ཀ་ལས། ཕྲུ་གུ་
གཉིས་ཀ ཁྱོད་གཉིས་ཀྱང་ཤོག་ལ་རོགས་རམ་བྱོས། ཨ་མས་བཤད་པ་འགྲིག་འདུག ང་
ཚོ་འདི་དང་འབྲལ་ཐབས་བྱེད་དགོས།" ཞེས་བཤད།
ཁོ་ཚོ་ཚང་མ་སོང་ཤུལ་དུ། ཨ་མས་སྡེར་མ་དང་ཇ་ཕོར་འཁྱེར་ནས་ཋོམ་གྱི་རྩར་སོང་
་"ཅུང་ཙམ་ཟོས་ན་དགའ་རྒྱུ་རེད།”
ངས་བཟའ་མི་ཐུབ། གདོང་པ་སྐྲངས་དྲགས་པས་སོ་ཡིས་ལྡོད་མི་ཐུབ།”
"བཟའ་ཐབས་བྱོས་དང་བཟང་གི་རེད།”
"མི་བཟའ། ཨ་མ། ངས་བཟའ་ཐུབ་ཀྱི་མི་འདུག"
ཁོ་མོ་དེ་གར་ཁོའི་མལ་གདན་གྱི་སྣེ་རུ་བསྡད་ནས་“ང་ལ་གཅིག་ཤོད་དང་། དོན་དམ་
པར་ཅི་ཞིག་བྱུང་བ་ངས་ཤེས་ན་འདོད། ངས་ཀྱང་གནས་ཚུལ་ཅི་ཡིན་གསལ་པོ་ཤེས་
དགོས། ཁ་སེ་ཡིས་དེ་གར་ཅི་ཞིག་བྱེད་བཞིན་པ་རེད། ཁོ་ཚོས་ཁོ་ཅིའི་ཕྱིར་བསད་པ་
རེད ཅེས་བཤད།
" ཁོ་ཚོས་ཁོའི་གདོང་པར་གློག་བཞུ་བཀར་ཡོད་ཅིང་། ཁོ་རང་དེ་གར་ལངས་ནས་
བསྡད་ཡོད།”
“ཁོས་ཅི་ཞིག་བཤད་སོང་། དེ་ཁྱོད་ཀྱིས་གསལ་པོ་དྲན་གྱི་འདུག་གམ།”
ཁོམ་གྱིས་དྲན་གྱི་འདུག ཁ་སེ་ཡིས་ཁྱོད་ཚོར་མི་རྣམས་མུག་གསོད་བྱེད་པའི་ཐོབ་
ཐང་མེད།' ཅེས་བཤད་པ་དང་། དེ་ནས་མི་རྒྱགས་པ་ཞིག་གིས་ཁོ་ལ་དམར་ཕྱོགས་པའི་
ཁྱི་ཕྲུག་ཟེར་ནས་སྡིགས་སྨོད་བཏང་བྱུང་ལ། དེར་ཁ་སེ་ཡིས།·ཁྱོད་ཚོས་རང་ཉིད་ཀྱིས་
ཅི་ཞིག་སྒྲུབ་བཞིན་པ་ཤེས་ཀྱི་མི་འདུག་ཅེས་བཤད་སོང་། དེ་ནས་མི་དེས་ཁོའི་མགོ་བོ་
དབྱུག་པ་ཞིག་གིས་གཏོར་བྱུང་།” ཞེས་བཤད།
ཨ་མས་མགོ་བོ་མར་སྒུར་ཞིང་། ལག་པ་གཉིས་ཀ་ལྷན་དུ་བསྣོལ། “ཁོས་དེ་ཙམ་བཤད་
པ་རེད་དམ། ་ཁྱོད་ཚོས་རང་ཉིད་ཀྱིས་ཅི་ཞིག་སྒྲུབ་བཞིན་པ་ཤེས་ཀྱི་མི་འདུག་དེ་ཙམ་པ་
རེད་དམ
རེད།"
ཨ་མས་“ཨ་ཕྱི་ཡིས་འདི་ཐོས་རྒྱུ་བྱུང་ན་ཨང་།” ཞེས་བཤད།
ºཨ་མ། ངས་རང་ཉིད་ཀྱིས་ཅི་ཞིག་བྱེད་བཞིན་པ་གསལ་པོ་མ་ཤེས། དེ་ནི་ཁ་དབུགས་
གཏོང་ལེན་ལྟར་རང་ཤུགས་སུ་སླེབས་སོང་། ངས་རང་ཉིད་ཀྱིས་དེ་འདྲ་བྱེད་རྒྱུ་ཡིན་པའང་
མ་ཤེས།
དེ་མི་སྐྱོན། ངས་ཁྱོད་ཀྱིས་དེ་འདྲ་མ་བྱས་ན་ཨང་འདོད། འོན་ཀྱང་། ང་ནི་དེ་གར་
མེད་ལ། ཁྱོད་ཀྱིས་རང་ཉིད་ཀྱིས་ཅི་ཞིག་བྱེད་དགོས་པ་དེ་བྱས་པ་རེད། ངས་དེ་ཐད་དུ་ཁྱོད་
ལ་སྐྱོན་འགེལ་རྒྱུ་ཅི་ཡང་མེད། ཁོ་མོ་ཐབ་འགྲམ་དུ་སོང་ནས། ཐབ་ཐོག་ཏུ་སྐོལ་བཞིན་
པའི་སྣོད་ཆས་འཁྲུད་བྱེད་ཀྱི་ཆུའི་ནང་དུ་ལག་རས་ཤིག་སྦངས་ནས་ཚུར་འཁྱེར་ཡོང་སྟེ་
"ཡ། འདི། འདི་ཁྱོད་ཀྱི་གདོང་ལ་གློན་དང་། ཞེས་བཤད།
ཁོས་རས་དྲོན་པོ་དེ་རང་ཉིད་ཀྱི་སྣ་གདོང་དང་མཁུར་མགོ་རུ་གླན་ཞིང་། ཚ་དྲོད་ཐུག་
ཐེངས་རེ་ལ་འཁུམ་འཕར་རེ་བྱས། ཨ་མ། ང་དོ་ནུབ་འགྲོ་རྒྱུ་ཡིན། ངས་ཉེན་ཁ་འདི་ཁྱོད་
ཚོ་བཟའ་མི་ཚོའི་སྟེང་དུ་འཁྱེར་ཡོང་མི་འདོད།"
ཨ་མས་ཁོང་ཁྲོ་དང་བཅས་“ཋོམ། དོན་དག་མང་པོ་ཞིག་ངས་ཀྱང་ཧ་མི་གོ འོན་
ཀྱང་། ཁྱོད་རང་ཕར་སོང་བ་ཙམ་གྱིས་ང་ཚོ་བདེ་ལ་འབབ་ཐུབ་རྒྱུ་མ་རེད། དེས་ང་ཚོ་
སེམས་ཁྲལ་ལ་ལྷག་ཏུ་གཏོད་རྒྱུ་རེད།" ཅེས་བཤད་ཅིང་། དེ་ནས་ཁོ་མོས་མུ་མཐུད་དུ་
“སྔོན་ཆད་ང་ཚོ་རང་ཉིད་ལ་ས་གཞིས་ཡོད་ལ། སྐབས་དེར་ང་ཚོར་ཞིང་ཚིགས་ས་ཚིགས་
ཟེར་བ་ཡོད་པ་རེད། ས་གཞིས་དེའི་སྟེང་ནས་མི་རྒན་པ་གྲོངས་ནས་ཡོང་ལ། ཆུང་ཕྲུ་
གུ་བཙས་ནས་ཡོང་བ་རེད། སྐབས་དེར་ང་ཚོ་ཚང་མ་ཁྱིམ་ཚང་གཅིག་དང་ངོ་བོ་གཅིག་
ཡིན་ལ། ཡོད་ཚད་ཚང་མ་དེ་འདྲའི་གསལ་ལྷང་བ་ཞིག་ཡིན། འོན་ཀྱང་། དེང་སང་ཡོད་
ཚད་རབ་རིབ་ཏུ་གྱུར་ཟིན་ཞིང་། ངས་ཀྱང་ཡོད་ཚད་གསལ་པོར་མི་མཐོང་། གསལ་པོར་
འབྱེད་བྱེད་ཀྱི་དབྱེ་མཚམས་ཀྱང་མི་འདུག ཨལ་ལ་མཚོན་ན། ཁོ་རང་ནམ་རྒྱུན་ར་ཐུག་
བཞིན་དུ་ཕོ་ཉུལ་ལ་བརྒྱུགས་ནས། རང་དོན་ལ་མ་ཁོམ་པར་ཡོད་ལ། ཨ་ཁུ་ཇོན་ཡིན་ན།
ཁོ་རང་ང་ཚོའི་རྗེས་སུ་ཐམ་མེ་ཐོམ་མེ་ཡོང་བཞིན་པ་ཙམ་རེད། ཨ་ཕས་བཟའ་དཔོན་ཞིག་
གི་འགན་མ་ཐེག་པར། ད་ལྟ་གོ་ས་ཤོར་ནས་ཡོད། ད་ལྟ་ང་ཚོ་ཁ་འཐོར་བཞིན་པའི་སྒང་
རེད་ཡ།ཋོམ། ད་དུང་རོ་སི་ཤ་རོན།” ཞེས་ཟེར་བཞིན། ཁོ་མོས་ཕར་ལ་བལྟས་པས། བུ་མོ་དེ་
གར་མིག་བགྲད་ནས་ཡོད་པ་མཐོང་། “ཁོ་མོས་ཀྱང་མི་འགྱངས་པར་ཕྲུ་གུ་བཙའ་རྒྱུ་ཡིན་
ཞིང་། ཁོ་ཚོར་ཡང་ཁྱིམ་ཟེར་བ་ཞིག་མེད། ངས་ཅི་ཞིག་བྱེད་དགོས་མི་ཤེས། ངས་ཁྱིམ་ཚང་
འདི་མུ་མཐུད་དུ་ཁྱིམ་ཚང་ཞིག་དང་འདྲ་བར་གནས་ཐུབ་པར་འབད་བརྩོན་བྱེད་བཞིན་
ཡོད། ཝིན་ཧྥིལད་ཡིན་ན། ཁྱིམ་ཚང་འདི་མུ་མཐུད་དུ་འདི་ལྟར་སོང་ན། ཁོ་རང་ག་འདྲ་
ཞིག་ཏུ་འགྱུར་རྒྱུ་རེད། ནམ་རྒྱུན་དེ་འདྲའི་འཚུབ་པོ་ཅིག དེ་ནས་རུ་ཐེ་ཡིན་ནའང་ནམ་
རྒྱུན་གཅན་གཟན་ལྟར་རྒོད་པོ་རེད། དེ་བས་ད་ལྟ་བློ་འཁེལ་ས་ཅི་ཡང་མི་འདུག ཋོམ།
ཁྱོད་རང་མ་འགྲོ། མུ་མཐུད་དུ་བསྡད་ནས་ང་ལ་རོགས་རམ་བྱོས།”
ཁྲོམ་གྱིས་ཐང་ཆད་པའི་སྒོ་ནས་“འོ་ཡ། ཨ་མ། ང་འདུག་ཡ། འོན་ཀྱང་། ང་འདི་ལྟར་
བསྡད་ན་ཚང་མར་མི་བཟང་བ་གསལ་པོ་རེད ཅེས་བཤད།
ཨ་མ་སྣོད་ཆས་འཁྲུད་གཞོང་གི་རྩར་ཕྱིར་སོང་ནས། ཀྲིན་སྡེར་རྣམས་བཀྲུས་ནས་
བསྐམས།‘ཁྱོད་མདང་དགོང་གཉིད་མེད་དམ།
"གཉིད་མེད།”
"ཡ། དེས་ན་ཁྱོད་གཉིད། ཁྱོད་ཀྱི་གྱོན་གོས་རློན་པ་ཡིན་པ་མཐོང་སོང་། ངས་དེ་ཚོ་
ཐབ་འགྲམ་ནས་བསྐམ་འཇོག" ཁོ་མོས་ལས་ཀ་ལས་ཚར། ད་ང་འགྲོ་རྒྱུ་ཡིན། སོང་ནས་
ཤིང་ཏོག་འཐོག རོ་སི་ཤ་རོན། སུ་ཞིག་སླེབས་ན། ཋོམ་ན་ཡི་འདུག་ལབ་རོགས། གོ་སོང་
ངམ། སུ་གཅིག་ཀྱང་ནང་དུ་ཡོང་མ་འཇུག གོ་སོང་ངམ།” རོ་སི་ཤ་རོན་གྱིས་མགོ་བོ་ལྡེམ་
ལྡེམ་བྱས་"ང་མི་འགོར་བར་ཕྱིར་ཡོང་། ད་ཅུང་ཙམ་གཉིད་ཅིག ཋོམ། གཅིག་བྱས་ན་
ང་ཚོ་དོ་ནུབ་འགྲོ་ཐུབ་སྲིད། ཁོ་མོ་མགྱོགས་པོར་ཁོའི་རྩར་སོང་ནས་“ཋོམ། ཁྱོད་བྲོས་མ་
འགྲོ་ཨ།” ཟེར།
"ཨ་མ།ང་མི་འབྲོ།
དངོས་གནས་ཡིན་ནམ། འབྲོ་རྒྱུ་མིན་ནམ།"
"ང་མི་འབྲོ། འདི་ག་རང་དུ་འདུག
"དེས་ན་འགྲིག་འདུག རོ་སི་ཤ་རོན། བརྗེད་མ་འགྲོ། ཁོ་མོ་ཕྱི་ལ་བུད་ནས། རྗེས་སུ་
སྒོ་དམ་པོར་བརྒྱབ།
ཋོམ་གན་རྐྱལ་ལ་ལོག་ཅིང་། དེ་ནས་གཉིད་ཀྱི་མུན་པ་ཆུ་གཉེར་བཞིན་དུ་སླེབས་ནས་
ཁོ་རང་ཚོར་མེད་ཀྱི་སྣེ་རུ་ཡུན་གྱིས་བསྐྱལ། དེ་ནས་གཉིད་ཀྱི་ཀློང་དུ་ཡུད་ཙམ་ལ་ལྷུང་
རྗེས། ཡང་བསྐྱར་ཕྱིར་སད།
ཝ་ཡེ། ཥོམ
“ཨ། ཅི་རེད། ཁོ་གཉིད་ལས་དཀྲོགས། ཁོས་རོ་སི་ཤ་རོན་ལ་ཕར་བལྟས་པ་ན། ཁོ་མོའི་
མིག་ནང་དུ་ཞེ་སྡང་གི་མེ་ལྕེ་འབར་བཞིན་འདུག “ཅི་ཞིག་རེད།
"ཁྱོད་ཀྱིས་མི་ཞིག་བསད་པ་རེད་ཨ།”
"ཡིན། བསད་པ་ཡིན། སྐད་མགོ་དེ་འདྲ་མ་མཐོ། ཁྱོད་ཀྱིས་གཞན་པར་ཤེས་སུ་འཇུག་
འདོད་དམ།
ཁོ་མོས་ངར་སྐད་ཀྱིས་"དེར་ངས་ཁ་ཡ་བྱེད་དགོས་དོན་ཅི་རེད། གཞུང་བཙུགས་གཞིས་
སྒར་ནང་གི་སྐྱེས་མ་དེས་ང་ལ་ལབ་མྱོང་། ཁོ་མོས་སྡིག་པ་བསགས་ན་མཇུག་འབྲས་ཅི་
ཡིན་བཤད་སོང་། ཁོ་མོས་ང་ལ་གསལ་པོར་བཤད་སོང་། དེ་བས་ང་ལ་ཕྲུ་གུ་བདེ་ཐང་ཞིག་
བཙའ་བའི་གོ་སྐབས་ཤིག་འདུག་གམ། ཁོན་ནེ་ཁ་བྲལ་སོང་ལ། ང་ལ་འཚོ་བཅུད་ཅན་
གྱི་ཟ་མ་མེད་ཅིང་། འོ་མའང་འཐུང་རྒྱུ་མེད ཅེས་བཤད་ཅིང་། ཁོ་མོའི་སྐད་ལ་སྔངས་
འཚབ་ཀྱི་གདངས་ཤིག་བབས། དེའི་སྟེང་དུ་ད་ལྟ་ཁྱོད་ཀྱིས་མི་ཞིག་བསད་པ་རེད། ཕྲུ་གུ་
འདི་བདེ་ཐང་ངང་བཙའ་བའི་སྐལ་བ་ཞིག་འདུག་གམ། ཕྲུ་གུ་ཡ་མ་གཟུགས་ཤིག་བཙའ་
རྒྱུ་ཡིན་པ་ཐག་ཆོད་རེད། དེ་ངས་ཤེས་ཀྱི་འདུག ངས་ཐ་ན་ཞབས་བྲོའང་འཁྲབ་མེད་ཨ།"
ཋོམ་ཡར་ལངས་ནས་ཤུ་... ། ཁྱོད་ཀྱིས་མི་རྣམས་འདི་རུ་འབོད་རྒྱུ་རེད།" ཅེས་བཤད།
"དེར་ངས་ཁ་ཡ་མི་བྱེད། ང་ལ་ཕྲུ་གུ་ཡ་མ་གཟུགས་ཤིག་བཙའ་རྒྱུ་རེད། ངས་འཐམ་
འཁྱུད་ཞབས་བྲོ་ཙམ་ཡང་འཁྲབ་མེད་ཨ།”
ཁོ་ཁོ་མོའི་ཉེ་སར་སོང་ནས་ཁ་རོག་ལ་སྡོད།་ཟེར།
"ཁྱོད་ངའི་རྩར་ཡོང་མི་དགོས། འདི་ཁྱོད་ཀྱིས་མི་བསད་པ་ཐེངས་དང་པོ་ཡང་མིན།
ཁོ་མོའི་གདོང་པ་སྔངས་འཚབ་ཀྱིས་དམར་པོར་གྱུར་ཅིང་། ཁོ་མོའི་ཚིག་འབྲུ་ལྡབ་ལྡིབ་
ཏུ་གྱུར་“ངས་ཁྱོད་རང་མཐོང་ན་མི་འདོད། ཁོ་མོས་མལ་གཟན་ཞིག་གིས་རང་ཉིད་ཀྱི་
མགོ་བོ་བཏུམ།
ཁྲོམ་གྱིས་ཁོ་མོས་གློ་སུད་རྒྱག་བཞིན་ངུ་ཤུམ་བྱེད་བཞིན་པ་ཐོས་ཐུབ། ཁོས་མ་མཆུ་
སོ་ཡིས་བཙིར་ནས། པང་གཅལ་ངོས་སུ་བལྟས་ནས་བསྡད། དེ་ནས་ཁོ་ཕར་ཨ་ཕའི་ཉལ་
སའི་རྩར་སོང་། ཨ་ཕའི་མལ་གདན་གྱི་སྣེ་ཟུར་གྱི་འོག་ཏུ། ལྕི་ལ་རིང་བའི་མེ་མདའ་ཞིག་
བཞག་འདུག་ལ། དེ་ནི་ཁ་ཚད་0.38 ཅན་གྱི་ཝིན་ཆེ་སི་ཁེར་4 རྟགས་མའི་མེ་མདའ་ཞིག་
རེད། ཁོས་མེ་མདའ་དེ་ལག་ཏུ་བླངས་ནས། འཇའ་ཤིང་མར་འཐེན་ཏེ་མེ་མདའི་མདེའུ་
ཁུང་དུ་མདེའུ་ཡོད་མེད་བལྟས་ཤིང་། སྐམ་པ་དང་ཐོ་བར་ཡང་ཚོད་ལྟ་བྱས། དེ་ནས་ཁོ་
རང་ཉིད་ཀྱི་མལ་གདན་སྟེང་དུ་ཕྱིར་སོང་ཞིང་། མེ་མདའ་དེ་ཁོའི་འགྲམ་དུ་ཡུ་བ་ཡར་ལ་
གཏད་ཅིང་ལྕགས་བུག་མར་ལ་གཏད་ནས་པང་གཅལ་སྟེང་དུ་བཞག རོ་སི་ཤ་རོན་གྱི་སྐད་
ཇེ་ཕྲ་རུ་སོང་ནས་ངུ་མོ་ལྟ་བུ་ཞིག་ཏུ་གྱུར། ཁོམ་ཡང་བསྐྱར་ཕྱིར་གན་རྐྱལ་དུ་ཉལ་ནས་
མལ་གཟན་ཕྱིར་བཀབ་ཅིང་། ཁོའི་རྨས་སྐྱོན་ཕོག་པའི་གདོང་པ་དེ་ཡང་མལ་གཟན་གྱིས་
བཀབ་རྗེས། མལ་གཟན་བར་ནས་དབུགས་གཏོང་ལེན་བྱེད་སའི་བུ་ག་ཕྲ་མོ་ཞིག་བསྐྱུར།
དེ་ནས་ཁོས་"དཀོན་མཆོག་ཡེ་ཤུ། ཨ་དཀོན་མཆོག་ཡེ་ཤུ།” ཞེས་ཤུ་རིང་འཐེན།
ཕྱི་ལོགས་སུ། རླངས་འཁོར་སྐོར་ཞིག་ཁང་པའི་མདུན་བརྒྱུད་ནས་ཕྱིན་སོང་ལ། མི་
ཚོའི་གླེང་མོལ་གྱི་སྐད་ཀྱང་གྲག་ཡོང་།
མི་ག་ཚོད་ཡོད
"ང་ཚོ་གསུམ་པོ་གཅིག་པུ་ཡིན། གླ་ཆ་ག་ཚོད་སྤྲོད་ཀྱི་ཡོད།"
ཁྱོད་ཚོ་ཁང་པ་ཨང་གྲངས་ཉེར་ལྔའི་ནང་དུ་སོང་། ཨང་གྲངས་སྒོ་ངོས་སུ་བྲིས་ཡོད།
འོ་ཡ། སྐུ་ཞབས། གླ་ཆ་ག་ཚོད་ཡིན
"སྐར་གཉིས་དང་ཕྱེད་ཀ
། ལྟས་ངན། དེས་དགོང་ཚིགས་སྐོལ་བྱེད་ཙམ་ཡང་འདང་རྒྱུ་མ་རེད་ཨ།"
དེ་ནི་ང་ཚོས་སྤྲོད་བཞིན་པའི་རིན་གོང་ཡིན། ད་དུང་ལྷོ་ཕྱོགས་ནས་མི་ཉིས་བརྒྱ་ལྷག་
ཡོང་གི་ཡོད་པས། ཁོ་ཚོས་ལས་ཀ་འདི་དགའ་དགའ་སྤྲོ་སྤྲོས་ལེན་རྒྱུ་རེད།
འོན་ཀྱང་། དཀོན་མཆོག་ཡེ་ཤུ། སྐུ་ཞབས།
ད་སོང་ཞིག ཡང་མིན་ན་ལས་ཀ་ལོངས། དེ་མིན་ན་ཕར་སོང་། ང་ལ་ཁྱོད་དང་རྩོད་
པ་བརྒྱབ་ནས་འདུག་ཁོམ་མེད།"
"འོན་ཀྱང་... །
ཉོན་ཨ། རིན་གོང་གཏན་འབེབས་བྱེད་མཁན་ནི་ང་མིན། ངས་ཁྱོད་ཚོ་འདི་གར་ཐོ་
འགོད་བྱེད་བཞིན་པ་ཙམ་ཡིན། གལ་སྲིད་ལས་འདོད་ན་ལས་ཤིག ལས་མི་འདོད་ན་ལམ་
གཡས་ཕྱོགས་སུ་འཁོར་ནས་ཕྱིར་སོང་།
སྒོ་རྟགས་ཨང་ཉེར་ལྔ་པ་ཟེར་བ་ཡིན་ནམ།”
རེད། ཨང་ཉེར་ལྔ་པ།
ཁྲོམ་མལ་གདན་སྟེང་ནས་གཉིད་ཅོག་རྒྱག་བཞིན་པའི་སྐབས་སུ།རྐང་འཇབ་ལག་འཇབ་
བྱེད་པའི་སྒྲ་ཞིག་གིས་ཁོ་རང་གཉིད་ལས་བསླངས། ཁོས་གློ་བུར་དུ་མེ་མདའ་ལག་ཏུ་
བཅངས་ནས་དམ་པོར་བཟུང་ནས། གདོང་གི་མལ་གཟན་མར་འཐེན། རོ་སི་ཤ་རོན་ཁོའི་
ཉལ་སའི་འགྲམ་དུ་ལངས་ནས་འདུག
བཱོམ་གྱིས་"ཅི་ཞིག་རེད ཅེས་དྲིས།
ཁོ་མོས་ཁྱོད་གཉིད་དང་། ཁྱོད་མུ་མཐུད་དུ་གཉིད་དང་། ངས་སྒོ་བསྲུངས་ནས་འདུག
མི་སུ་གཅིག་ཀྱང་ནང་དུ་ཡོང་མི་འཇུག" ཅེས་བཤད།
ས་རུབ་བཞིན་པའི་སྐབས་སུ། ཨ་མ་ཁང་པའི་ནང་དུ་ཕྱིར་འབྱོར། ཁོ་མོ་སྒོ་ཐེམ་སྟེང་ནས་
འགྲོ་མཚམས་བཞག་ནས། ཁོམ་ལ་སྔངས་འཚབ་མི་སློང་བའི་ཆེད་དུ་སྒོ་རྡུང་བཞིན་ང་
ཡིན།” ཞེས་བཤད། ཁོ་མོས་ལག་ཏུ་ཁུག་མ་ཞིག་བཟུང་ནས་ནང་དུ་སླེབས། ཋོམ་གཉིད་
ལས་སད་ནས་མལ་གདན་སྟེང་ནས་ཡར་དྲང་མོར་དགྱེ། ཁོའི་རྨ་ཁ་བསྐམས་ནས་གྲིམ་
པོར་གྱུར་ཡོད་པས། རྨ་ཁ་མེད་པའི་ཤ་སྐྱི་རྣམས་འཐེན་ནས་འོད་ཀྲིག་ཀྲིག་བྱེད། ཁོའི་
མིག་གཡོན་པ་མར་སྐྲངས་ནས་ཕལ་ཆེར་བཙུམ་ནས་འདུག ཨ་མས་“ང་ཚོ་སོང་ཤུལ་དུ་
ནང་དུ་སུ་ཞིག་སླེབས་སོང་ངམ། ཞེས་དྲིས།
ཥོམ་གྱིས་སླེབས་མ་སོང་། སུ་གཅིག་ཀྱང་སླེབས་མ་སོང་། ཁོ་ཚོས་གླ་ཆ་བཅག་འདུག་
ཨ།” ཞེས་བཤད།
‘ཁྱོད་ཀྱིས་ཇི་ལྟར་ཤེས་སོང་ངམ།”
“ངས་ཕྱི་ལོགས་ནས་མི་ཚོས་སྐད་ཆ་བཤད་བཞིན་པ་གོ་བྱུང་།
རོ་སི་ཤ་རོན་གྱིས་ཨ་མ་ལ་ཉོབ་སྣང་དང་བཅས་བལྟས།
ཥོམ་གྱིས་མཐེ་བོང་གིས་རོ་སི་ཤ་རོན་ལ་མཛུབ་སྟོན་བྱས། “ཁོ་མོས་རྙོག་དྲ་ཆེན་པོ་
བཟོས་སོང་། ཁོ་མོའི་སེམས་སུ་རྙོག་དྲ་ཚང་མ་ཁོ་མོར་གཟས་ནས། ཚང་མས་ཁོ་མོར་གཞུ་
བཞིན་པའི་སྣང་བ་འདྲ་ཤར་འདུག ངས་ཁོ་མོ་འདི་འདྲ་ཁོང་ཁྲོ་ཟ་སྲིད་པ་ཤེས་ན། ང་སྔོན་
ནས་ཕྱིན་ཡོད་རྒྱུ་རེད།”
ཨ་མ་རོ་སི་ཤ་རོན་ལ་ཁ་འཁོར། “ཁྱོད་ཀྱིས་ཅི་ཞིག་བྱེད་བཞིན་པ་ཡིན།”
བུ་མོས་སྡང་སེམས་དང་བཅས་གནས་ཚུལ་འདི་འདྲའི་འོག་ནས། ང་ལ་ཕྲུ་གུ་བདེ་
ཐང་ཞིག་ཇི་ལྟར་བཙའ་སྲིད།” ཞེས་བཤད།
ཨ་མས་ཁ་ཚུམས། ད་ཁྱོད་ཀྱིས་ཁ་ཚུམས་ཤིག ངས་ཁྱོད་ཀྱི་སེམས་པ་སྡུག་བཞིན་པ་
ཤེས་ལ། དེ་ཐད་ལ་ཁྱོད་ལ་ལེ་འདེད་བྱེད་རྒྱུ་མེད་པའང་ཤེས། འོན་ཀྱང་། ཁྱོད་ཀྱིས་ད་ལྟ་
རང་ཉིད་ཀྱི་ཁ་ཚུམས་ལ་སྡོད།" ཅེས་བཤད།
དེ་ནས་ཁོ་མོ་ཋོམ་གྱི་རྩར་ཕྱིར་སོང་། “ཁོ་མོར་ཁ་ཡ་མ་བྱེད། ཋོམ། ཁོ་མོར་མཚོན་
ནའང་ཧ་ཅང་དཀའ་མོ་རེད། དེ་ངས་ཀྱང་གསལ་པོ་དྲན་གྱི་འདུག མངལ་དུ་ཕྲུ་གུ་ཡོད་
པའི་སྐབས་སུ། གཞན་གྱིས་ཅི་བྱས་ཚང་མ་རང་ལ་གཟས་ཡོད་པ་ལྟ་བུའི་སྣང་བ་ཡོད་ལ།
གཞན་པས་ཅི་བཤད་ཚང་མ་མཐོང་ཆུང་གི་སྐད་ཆ་ལྟ་བུར་སྣང་ཞིང་། ཡོད་ཚད་རང་ཉིད་
ཀྱི་ཁ་གཏད་དུ་ལངས་ཡོད་པ་ལྟ་བུའི་སྣང་བ་སྐྱེ་བ་ཡིན། ཁོ་མོར་ཁྱོད་ཀྱིས་ཁ་ཡ་མ་བྱེད།
ཁོ་མོར་ཡང་ཐབས་ཤེས་མེད་པ་རེད། ཁོ་མོར་དེ་ལྟ་བུའི་ཚོར་སྣང་ཡོད་པ་དེ་ཆོས་ཉིད་རེད།
ངས་ཁོ་མོ་སེམས་སྡུག་ཏུ་འཇུག་ན་མི་འདོད།
"ཤུ་... ། ད་སྐད་ཆ་མ་བཤད།" ཁོ་མོས་རང་ཉིད་ཀྱི་ཁུག་མ་དེ་ཐབ་ཀ་གྲང་མོའི་སྟེང་
དུ་བཞག ཁོ་མོས་"ཡོང་འབབ་ཟེར་ན་ལག་སྟོང་ལ་མ་བུད་ཙམ་རེད། ངས་ང་ཚོ་འདི་ནས་
ཁ་འབྲལ་རྒྱུ་ཡིན་ཞེས་ལབ་པ་ཡིན་ཨ། ཋོམ། ཁྱོད་ཀྱིས་ང་ལ་འབུད་ཤིང་རེ་གྲ་སྒྲིག་བྱོས་
དང་། ཨོ། ཁྱོད་འགྲོ་མི་རུང་། འདི། ད་ང་ཚོར་ཤིང་སྒམ་འདི་གཅིག་པུ་ལས་ལྷག་མི་འདུག
དེ་གཅོག་དང་། ངས་ཁོ་ཚོ་ཚུར་ཡོང་དུས་ཤིང་ཐུར་རེ་སྒྲུག་རྒྱུ་ཨེ་རྙེད་ལྟོས་ལབ་ཡོད།
ཚོས་སྐྱོ་བག་གི་སྟེང་དུ་ཀ་ར་བཏབ་ནས་བཟའ།” ཞེས་བཤད།
ཁོམ་ཡར་ལངས་ནས། ཤིང་སྒམ་དེ་རྡོག་བརྫིས་བྱས་ཏེ་དུམ་བུ་མང་པོར་བཏང་། ཨ་
མས་ཐབ་ཀ་གཅིག་གི་སྣེ་ཙམ་ནས་མེ་བུས་ཏེ། མེ་རླབས་ཚང་མ་ཐབ་ཁུང་གཅིག་ཁོ་ནའི་
འོག་ཏུ་འཁེལ་ཐབས་བྱས། ཁོ་མོས་ཇ་རྫའི་ནང་དུ་ཆུ་བླུགས་རྗེས་མེ་སྟེང་དུ་བཞག རྫ་མ་
དེ་མེ་རླབས་ཀྱི་སྟེང་དུ་ཐད་ཀར་འཁེལ་བས། མི་འགྱངས་པར་རྫ་མ་ལས་ཙར་སྒྲ་དང་ཙིར་
སྒྲ་གྲག་ཡོང་།
ཥོམ་གྱིས་"དེ་རིང་ཤིང་ཏོག་བཏོགས་པ་ག་འདྲ་རེད། ཅེས་དྲིས།
ཨ་མས་མ་རྨོས་ལོ་ཏོག་ཟན་ཆག་གི་ཁུག་མའི་ནང་དུ་ཕོར་པ་ཞིག་བསྲིངས། དེའི་སྐོར་
བཤད་ཀྱང་མི་འདོད། སྔོན་ཆད་ང་ཚོ་རྩེད་རེས་དགོད་རེས་བྱེད་སྟངས་དང་བསྡུར་ན། དེང་
སང་ནི་ག་འདྲའི་ཡིད་སྐྱོ་བ་ཞིག་རེད་ཨང་། ཋོམ། དེང་སང་ང་ཚོར་དགོད་གཏམ་བཤད་རྒྱུ་
ཕལ་ཆེར་མེད་ལ། མཚམས་ལ་ལར་དགོད་གཏམ་རེ་ཡོད་པའི་དབང་དུ་བཏང་ཡང་། དེ་ཡང་
ཐབས་སྡུག་གི་དགོད་གཏམ། སེམས་ལ་སྤྲོ་སྣང་སློང་བྱེད་མེད་པ་དེ་འདྲ་ཤ་སྟག་རེད།དེ་རིང་
གཅིག་གིས། 'ད་ལྟ་དཔལ་འབྱོར་ཉམས་རྒུད་ཆེན་མོ་མཇུག་རྫོགས་ཡོད་ས་རེད། དེ་རིང་
ངས་རི་བོ་རྣ་རིང་ཞིག་མཐོང་བྱུང་ལ། དེ་བདའ་མཁན་གཅིག་ཀྱང་མི་འདུག་ཟེར་ལ། དེའི་
ལན་དུ་མི་གཞན་པ་ཞིག་གིས། 'དེ་འདྲ་ཡིན་རྒྱུ་མ་རེད། དེང་སང་ཚང་མས་རི་བོང་གསོད་
པར་ཕངས་པས། རི་བོང་བཟུང་ནས་འོ་མ་བཞོས་རྗེས་ཕྱིར་གཏོང་གི་ཡོད་པ་རེད། ཁྱོད་ཀྱིས་
མཐོང་བ་དེ་འོ་མ་བཞོས་ཟིན་པའི་རི་བོང་ཞིག་ཡིན་རྒྱུ་རེད།' ཟེར། ངས་བཤད་རྒྱུ་ཡང་འདི་
འདྲ་ཡིན། དགོད་གཏམ་འདི་འདྲའི་རིགས་ལ་དགོད་རྒྱུ་ཅི་ཡང་མི་འདུག ཨ་ཁུ་ཇོན་དང་
ཨིན་ཇུན་གྱི་མི་དེའི་བར་གྱི་སྒྲུང་ལྟ་བུའི་དགོད་རྒྱུ་མེད། ཨ་ཁུ་ཇོན་གྱིས་ཐེངས་གཅིག་ལ་
ཨིན་ཇུན་ཞིག་གི་དད་པ་བསྒྱུར་ནས་ཁྱིམ་དུ་ཁྲིད་ཡོང་ལ། ཨིན་ཇུན་དེས་ཁོའི་སྲན་སྒམ་
ནང་གི་སྲན་མ་ཡོངས་རྫོགས་སྟོང་བར་ཟོས་ཤིང་། དེ་ནས་ཨ་ཁུ་ཇོན་གྱི་ཆང་དཀར་ཚང་
མ་བཏུང་ཚར་རྗེས། དད་པ་ཕྱིར་འགྱུར་ནས་སོང་བ་རེད། ཋོམ། རས་ཆ་ཆུ་འཁྱག་ནང་དུ་
སྦངས་ནས་གདོང་པར་གློན་དང་།
ས་སྲོད་ཀྱི་མུན་པ་དེ་ཇེ་ནག་ཏུ་གྱུར་བྱུང་བས། ཨ་མས་སྒྲོན་མེ་ལ་མེ་བསྒྲོན་ནས་གཟེར་
མ་ཞིག་གི་སྟེང་ནས་མར་དཔྱངས། ཁོ་མོས་མེ་སྟེང་དུ་འབུད་ཤིང་བསྣན་ཞིང་། དེ་ནས་
ཆུ་ཚ་པོའི་ནང་དུ་ཟན་ཆག་དལ་མོས་བླུག་བཞིན་རོ་སི་ཤ་རོན། ཁྱོད་ཀྱིས་སྐྱོ་ལྡུར་འདི་
དཀྲུགས་དང་། ཞེས་བཤད།
ཕྱི་ལོགས་སུ་གོམ་སྒྲ་ཞིག་ཐག་ཐག་ཏུ་གྲག་ཡོང་ལ། དེ་ནས་གློ་བུར་དུ་སྒོ་ཕྱེས་ནས་སྒོ་
ཤིང་གྱང་ངོས་སུ་བརྡབས། རུ་ཐེ་ནང་དུ་བརྒྱུགས་ཡོང་ནས་སྐད་མགོ་མཐོན་པོས་“ཨ་མ།
ཨ་མ། ཝིན་ཧྥིལད་ལ་བརྒྱལ་གཟེར་ཕོག་སོང་།” ཞེས་བཤད།
"གང་དུ་ཡོད། ཤོད་དང་།"
རུ་ཐེ་ཡིས་དབུགས་ཧལ་ཧལ་དུ་བླངས་གདོང་པ་སྐྱ་བོར་གྱུར་ནས་འགྱེལ་སོང་། ཁམ་
བུ་བཟའ་རྒྱུ་མང་དྲགས་པས་ཉིན་གང་པོར་གྲོད་ཁོག་བཤལ་སོང་། གདོང་པ་སྐྱ་བོར་གྱུར་
ནས། ཐད་ཀར་འགྱེལ་སོང་།"
ཨ་མས་“ལམ་སྣ་ཁྲིད་དང་། རོ་སི་ཤ་རོན། ཁྱོད་ཀྱིས་སྐྱོ་ལྡུར་ལ་ལྟོས་ཨ། ཞེས་བཤད།
ཁོ་མོ་རུ་ཐེ་དང་མཉམ་དུ་སྒོར་བུད། ཁོ་མོས་གོམ་ཁ་ལྗིད་ཏིག་ཏིག་གིས་བུ་མོ་ཆུང་
ཆུང་འདིའི་རྗེས་དེད། ས་སྲོད་ཀྱི་སྣང་བའི་ཁྲོད་དུ་མི་གསུམ་ཁོ་མོའི་ཕྱོགས་སུ་ཚུར་ཡོང་
གི་འདུག་ལ། མི་དཀྱིལ་མ་དེའི་ལག་ཏུ་ཝིན་ཧྥིལད་འཁུར་འདུག་པས། ཨ་མ་ཁོ་ཚོའི་རྩར་
བརྒྱུགས་ནས་སྐད་མཐོན་པོས་“ ཁོ་ངེད་ཚང་གི་ཡིན། ང་ལ་ཚུར་བྱིན་དང་།" ཞེས་བཤད།
"ངས་ཁྱོད་ལ་འཁུར་རོགས་བྱས་ཆོག ལྕམ་ལགས
དེ་མི་དགོས། ཁོ་ང་ལ་ཚུར་བྱིན།” ཁོ་མོས་ཕྲུ་གུ་ཚུར་བླངས་ནས་ཁ་ཕྱིར་འཁོར་
ཞིང་། དེ་ནས་ཁོ་མོས་དྲན་པ་སོས་ནས། མི་དེ་ཚོར་ཁྱོད་ཚོ་ཐུགས་རྗེ་ཆེ་ཨ།”ཞེས་བཤད།
དེ་མི་སྐྱོན། ལྕམ་ལགས། ཕྲུ་གུ་འདི་གཟུགས་པོ་ཧ་ཅང་གཉོམ་པོ་རེད། ཁོག་ན་རྒྱུ་
འབུ་ཡོད་རྒྱུ་རེད།"
ཨ་མ་མགྱོགས་པོར་ཕྱིར་བརྒྱུགས། ཝིན་ཧྥིལད་ཀྱི་གཟུགས་པོ་ཁོ་མོའི་དཔུང་ཁུག་ཏུ་
གུག་ཅིང་ལྷོད། ཨ་མས་ཁོ་ཁང་པའི་ནང་དུ་འཁུར་ནས། པུས་བཙུགས་ཀྱིས་མར་བསྡད་
ནས་ཁོ་མལ་གདན་ཞིག་གི་སྟེང་དུ་བཞག་རྗེས་“ང་ལ་ཤོད་དང་། དོན་དུ་ཅི་ཞིག་བྱུང་
སོང་། ཞེས་དྲིས་པ་ན། ཁོའི་མིག་ཟིམ་ཟིམ་གྱིས་ཅུང་ཙམ་ཕྱེས་ཤིང་། དེ་ནས་མགོ་བོ་
གཡུག་ཙམ་བྱས་རྗེས་མིག་ཟུང་ཡང་བསྐྱར་ཕྱིར་བཙུམས་སོང་།
རུ་ཐེ་ཡིས་ངས་ཁྱོད་ལ་བཤད་པ་ཡིན་ཨ། ཨ་མ། ཁོ་ཉིན་གང་པོར་གྲོད་ཁོག་བཤལ་
སོང་ལ། སྐར་མ་འགའ་རེའི་ནང་དུ་ཐེངས་རེ་བརྒྱུགས་པ་རེད། ཁམ་བུ་ཧ་ཅང་མང་པོ་
ཟོས་སོང་། ཞེས་བཤད།
ཨ་མས་ཁོའི་མགོ་ལ་རེག་རེག་བྱས་ཚ་བ་མི་འདུག འོན་ཀྱང་། ཁོའི་ངོ་གདོང་འདི་
འདྲ་སྐྱ་ཞིང་ཟུངས་ཤུགས་ཡོངས་སུ་ཟད་འདུག
ཋོམ་ཉེ་སར་ཡོང་ནས་སྒྲོན་མེ་དམའ་སར་བཏེགས་ནས་“ངས་ཤེས་ཀྱི་འདུག ཁོ་
ལྟོགས་དྲགས་པ་རེད། ལུས་ལ་སྟོབས་ཤུགས་གཅིག་ཀྱང་མི་འདུག ཁོ་ལ་འོ་མ་ལྕགས་
ཀྲིན་གང་ཉོས་ཏེ་བཏུང་དུ་བཅུག་ན་ཇེ་དགར་འགྲོ་རྒྱུ་རེད། ཁོའི་སྐྱོ་ལྡུར་སྟེང་དུ་འོ་མ་
བླུགས།"ཞེས་བཤད།
ཨ་མས་ཝིན་ཧྥིལད། ཁྱོད་རང་ག་འདྲ་འདུག་གམ།” ཞེས་དྲིས།
ཝིན་ཧྥིལད་ཀྱིས་“མགོ་ཡོམ་འཁོར་གྱི་འདུག མགོ་ཡོམ་འཁོར་ནས་ཡོམ་ཡོམ་བྱེད་ཀྱི་
འདུག ཅེས་བཤད།
རུ་ཐེ་ཡིས་“ཁྱོད་ཚོས་འདི་འདྲའི་གྲོད་ཁོག་བཤལ་བ་ཞིག་མཐོང་མྱོང་ཡོད་རྒྱུ་མ་རེད།
ཅེས་ནན་ཏན་གྱི་སྒོ་ནས་བཤད།
ཨ་ཕ་དང་ཨ་ཁུ་ཇོན། ཨལ་བཅས་ཁང་པའི་ནང་དུ་ཕྱིར་སླེབས་ཤིང་། ཁོ་ཚོས་དཔུང་
ཁུག་ཏུ་ཤིང་ཐུར་དང་ལྕུག་ཕྲན་གང་རེ་འཁུར་ཡོང་འདུག ཁོ་ཚོས་སོ་སོའི་ཁུར་པོ་དག་
ཐབ་འགྲམ་དུ་སར་འཕངས་རྗེས། ཨ་ཕས་ཡང་ཅི་ཞིག་རེད ཅེས་དྲིས།
"ཝིན་ཧྥིལད་རེད། ཁོ་ལ་འོ་མ་ཅུང་ཙམ་དགོས་ཀྱི་འདུག
"དཀོན་མཆོག་མཐུ་སྟོབས་ཅན་པོ། ཚང་མར་དགོས་རྒྱུ་ཏག་ཏག་རེད།”
ཨ་མས་དེ་རིང་ག་ཚོད་ལེན་ཐུབ་སོང་ཞེས་དྲིས།
སྒོར་མོ་གཅིག་དང་སྒོར་ཟུར་བཞི་དང་སྐར་དོ།
"ཡ། ཁྱོད་ཐད་ཀར་སོང་ནས་ཝིན་ཧྥིལད་ལ་འོ་མ་ལྕགས་ཀྲིན་གཅིག་ཉོས་ཤོག
“ ཁོ་ད་ཐེངས་ཅིའི་ཕྱིར་ན་བ་ཡིན་ནམ།
དེ་ངས་ཀྱང་མི་ཤེས། གང་ལྟར་ཁོ་ན་ཡི་འདུག ཁྱོད་ད་ལྟ་རྒྱུགས་ཤིག” ཨ་ཕས་ཁ་ནས་
མུག་མུག་ཏུ་གཅིག་བཤད་བཞིན་ཁ་ཕྱིར་འཁོར་ཁྱོད་ཀྱིས་སྐྱོ་ལྡུར་དཀྲུག་བཞིན་པ་ཡིན་
ནམ།
‘ཡིན།” རོ་སི་ཤ་རོན་གྱིས་ཁོ་མོས་སྐྱོ་ལྡུར་དཀྲུག་བཞིན་པ་ར་སྤྲོད་བྱེད་ཆེད། མགྱོགས་
པོར་དཀྲུགས།
ཨལ་གྱིས་དཀོན་མཆོག་མཐུ་སྟོབས་ཅན་པོ། ཨ་མ། མུན་རུབ་པའི་བར་དུ་ལས་ཀ་
བྱས་རུང་། སྐྱོ་ལྡུར་མ་གཏོགས་འཐུང་རྒྱུ་ཡོད་པ་མ་རེད་དམ། ཞེས་ལེ་བདའ་བྱས།
"ཨལ། ཁྱོད་ཀྱིས་ཤེས་གསལ་ལྟར། ང་ཚོ་འདི་ལས་ཁ་འབྲལ་དགོས་ལ། དེའི་རྐྱེན་
གྱིས་ང་ཚོས་བླངས་པའི་སྒོར་མོ་ཡོད་ཚད་རླངས་སྣུམ་གྱི་ཆེད་དུ་གསོག་དགོས། དེ་ཧ་གོ་
རྒྱུ་རེད།
འོན་ཀྱང་། དཀོན་མཆོག་མཐུ་སྟོབས་ཅན་པོ། མི་ཞིག་གིས་ལས་ཀ་ལས་དགོས་ན་
ཁོས་ཤ་རེ་བཟའ་དགོས་རྒྱུ་རེད་ཨ།
ཨ་མས་”ད་ཁ་རོག་ལ་སྡོད་ཅིག ད་ལྟ་ང་ཚོས་ཐོག་མར་སེལ་དགོས་པའི་གནད་དོན་
གལ་ཆེ་ཤོས་ཤིག་ཡོད་པ་རེད། དེ་ཅི་ཡིན་ཤེས་སམ ཞེས་བཤད།
ཋོམ་གྱིས་དེ་ངའི་དོན་དུ་ཨེ་རེད།"ཅེས་དྲིས།
ཨ་མས་" ང་ཚོས་སྔོན་ལ་དགོང་ཟས་ཟོས་རྗེས་དེ་ནས་སྐད་ཆ་བཤད། ང་ཚོ་ལམ་ཐག་
ངེས་ཅན་ཞིག་ལ་སླེབས་ཐུབ་པའི་རླངས་སྣུམ་ལྷག་ཡོད་རྒྱུ་རེད། ཨེ་ཡོད། ཅེས་བཤད།
ཨལ་གྱིས་སྣུམ་སྒམ་བཞི་ཆ་གཅིག་ཙམ་ལྷག་ཡོད།” ཅེས་བསྡད།
ཥོམ་གྱིས་"གནད་དོན་ཅི་ཡིན་ཁྱོད་ཀྱིས་ང་ལ་མགྱོགས་པོར་བཤད་ན་ཨང་།” ཞེས་
བཤད།
"དགོང་ཟས་ཟོས་རྗེས་བཤད། ད་དུང་ཅུང་ཙམ་སྒུག་
“ཁྱོད་ཀྱིས་སྐྱོ་ལྡུར་མུ་མཐུད་དུ་དཀྲུགས། ངས་འཚིག་ཇ་སྐོལ། སྐྱོ་ལྡུར་ནང་དུ་ཀ་ར་
འདེབས་རྒྱུ་ཡིན་ནམ་ཡང་ན་འཚིག་ཇའི་ནང་དུ་ཀ་ར་འདེབས་རྒྱུ་ཡིན་སོ་སོས་འདེམས།
གཉིས་ཀའི་ནང་དུ་འདེབས་རྒྱུ་འདང་གི་མི་འདུག་
ཨ་ཕས་འོ་མའི་ལྕགས་ཀྲིན་རིང་པོ་ཞིག་འཁྱེར་ནས་ཕྱིར་སླེབས་ནས་སྒོར་ཟུར་གཅིག་
དང་སྐར་གཅིག་རེད།" ཅེས་ཞེན་པ་ལོག་པའི་ཉམས་དང་བཅས་བཤད།
“འདི།” ཨ་མས་ལྕགས་ཀྲིན་དེ་ཚུར་བླངས་ནས། གྲི་ཡིས་ཁ་གཅོད་ཕྱེས་ཤིང་། ནང་གི་
གཤེར་གཟུགས་གར་པོ་དེ་ཕོར་པ་ཞིག་གི་ནང་བླུགས་རྗེས་ཁོམ་གྱི་ལག་ཏུ་བཞག “ཝིན་
ཧྥིལད་ལ་བླུད།”
ཁོམ་མལ་གདན་འགྲམ་དུ་པུས་བཙུགས་སུ་བསྡད་"ཡ། འདི་འཐུངས་ཤིག"
“ངས་འཐུང་མི་རུང་། བཏུངས་ན་ཚང་མ་ཕྱིར་སྐྱུག་རྒྱུ་རེད། ང་ལ་ཁ་ཡ་བྱེད་མི་དགོས།
ཁོམ་ཡར་ལངས་"ཁོས་ད་དུང་འཐུང་ཐུབ་ཀྱི་མི་འདུག ཨ་མ། ཅུང་ཙམ་སྒུག་ནས་
འཐུང་དུ་འཇུག
ཨ་མས་ཕོར་པ་ཚུར་བླངས་ནས་སྒེའུ་ཁུང་གི་ཐེམ་པའི་སྟེང་དུ་བཞག་ནས། ཉེན་
བརྡའི་ཚུལ་གྱིས་“ཁྱོད་ཚོ་སུ་གཅིག་གིས་ཀྱང་འདི་ལ་ཐུག་མི་ཆོག་ཨ། འདི་ཝིན་ཧྥིལད་
ཀྱི་ཡིན།” ཞེས་བཤད།
རོ་སི་ཤ་རོན་གྱིས་"ངས་འོ་མ་མ་བཏུངས། ངས་ཅུང་འཐུང་ན་བཟང་རྒྱུ་རེད།” ཅེས་
བཤད།
དེ་ངས་ཤེས། འོན་ཀྱང་། ཁྱོད་རང་ད་དུང་ཡང་རང་ཉིད་ཀྱི་རྐང་པའི་སྟེང་དུ་ལངས་
འདུག་ཨ། ཕྲུ་གུ་འདི་ད་ལྟ་ཉལ་སར་ལྷུང་འདུག སྐྱོ་ལྡུར་དེ་གར་པོ་ཆགས་འདུག་གམ།
གར་པོ་ཆགས་འདུག གར་པོར་གྱུར་ནས་ད་ལྟ་དཀྲུག་ཀྱང་མི་ཐུབ།
"ཡ་ཡ། དེས་ན་ད་བཟའ་ཡ། འདི་བྱེ་མ་ཀ་ར་ཡིན། མི་རེར་ཁེམ་བུ་གང་ཙམ་མ་
གཏོགས་མི་ཐེམས། དེ་སྐྱོ་ལྡུར་གྱི་སྟེང་དུ་འདེབས་རྒྱུ་ཡིན་ནམ་འཚིག་ཇའི་སྟེང་དུ་
འདེབས་རྒྱུ་ཡིན་སོ་སོས་ལྟོས།"
ཁོམ་གྱིས་"ངས་སྐྱོ་ལྡུར་གྱི་སྟེང་དུ་ཚྭ་དང་གཡེར་མ་འདེབས་འདོད།" ཅེས་བཤད།
ད་ལྟ་ཤིང་སྒམ་ཚང་མ་མེ་རུ་བུས་ཟིན་པས། བཟའ་མི་ཚང་མ་མལ་གདན་སྟེང་དུ་
བསྡད་ནས་ཟ་མ་ཟོས། སླ་ང་ཕལ་ཆེར་སྟོང་པར་འགྱུར་བའི་བར་དུ། ཚང་མས་སོ་སོར་
ཡང་ནས་ཡང་དུ་བླུགས། ཨ་མས་"ཝིན་ཧྥིལད་ལ་ཅུང་ཙམ་ཞོག” ཅེས་བཤད།
ཝིན་ཧྥིལད་ཡར་དགྱེ་ནས་འོ་མ་དེ་བཏུངས་པ་ན། དེ་མ་ཐག་ཏུ་ཁོ་ལ་ལྟོགས་རྔམ་ཞིག་
ལངས། ཁོས་སྐྱོ་ལྡུར་གྱི་སླ་ང་དེ་རྐང་པ་གཉིས་ཀའི་བར་དུ་བཞག་ནས། ཤུལ་དུ་ལྷག་པ་
ཚང་མ་ཟོས་རྗེས། སླ་ངའི་ངོས་སུ་བསྐམས་ཡོད་པའི་ཁ་དྲེག་རྣམས་ཀྱང་བཀོག་ནས་ཟོས།
ཨ་མས་འོ་མ་ལྷག་འཕྲོ་དེ་ཕོར་པ་ཞིག་གི་ནང་དུ་བླུགས་ནས། ཕོར་པ་དེ་གསང་བའི་སྒོ་
ནས་རོ་སི་ཤ་རོན་ལ་སྤྲད་དེ། ཁོ་མོར་ཟུར་ཁུག་ཅིག་ནས་མི་མངོན་པར་བྱས་ཏེ་འཐུང་
དུ་བཅུག དེ་ནས་ཁོ་མོས་འཚིག་ཇ་ནག་པོ་དེ་ཇ་ཕོར་ཚོའི་ནང་དུ་བླུགས་ནས་གཡས་
གཡོན་ལ་བསྲིངས།
ཥོམ་གྱིས་“ད་ལྟ་གནས་ཚུལ་ཅི་ཞིག་ཡིན་པ་ང་ལ་བཤད་ཆོག་གམ། ངས་ཤེས་ན་
འདོད ཅེས་བཤད།
ཨ་ཕས་དོགས་མི་བདེ་བའི་ཉམས་དང་བཅས་གཏམ་འདི་རུ་ཐེ་དང་ཝིན་ཧྥིལད་
གཉིས་ཀྱིས་འདི་ཐོས་མ་དགོས་ན་བཟང་། ཁོ་ཚོ་ཕྱི་ལོགས་སུ་བཏང་ན་ག་འདྲ་འདུག་
ཅེས་བཤད།
ཨ་མས་དེ་བྱེད་མི་དགོས། ཁོ་ཚོས་ད་དུང་བསམ་ཤེས་མེད་རུང་། ད་ལྟ་མགྱོགས་པོར་
བསམ་ཤེས་སུ་མི་འཇུག་ཐབས་མེད་རེད། དེར་གཡོལ་ཐབས་མེད། རུ་ཐེ། ཝིན་ཧྥིལད། ཁྱོད་
ཚོས་ཅི་ཞིག་གོ་བ་དེ་གཞན་པར་མ་བཤད་མ་གཏོགས་དེས་ང་ཚོ་ཁ་ཐོར་ཡ་ཐོར་དུ་གཏོང་
གི་རེད།" ཅེས་བཤད།
རུ་ཐེ་ཡིས་"ང་ཚོས་མི་བཤད། ད་ལྟ་ང་ཚོས་བསམ་ཤེས་ཡོད། ཅེས་བཤད།
“ཡ། དེས་ན་ཁུ་སིམ་པོར་སྡོད།” ཇ་ཕོར་ཚང་མ་ཐང་ལ་བཞག་བྱུང་། སྒྲོན་མེའི་མེ་ལྕེ་
མཐུག་པོ་དེ་ཕྱེ་ལེབ་ཚོན་པོ་ཞིག་གི་གཤོག་པ་དང་འདྲ་བར། ངར་ཤུགས་ཆུང་བའི་འོད་
སྣང་སེར་པོ་ཞིག་གྱང་ངོས་སུ་སྤྲོས།
ཁཱོམ་གྱིས་ད་ཤོད་དང་ཞེས་བཤད།
ཨ་མས་‘ཨ་ཕ། ཁྱོད་ཀྱིས་ཤོད་དང་། ཞེས་བཤད།
ཨ་ཁུ་ཇོན་གྱིས་འཚིག་ཇ་སིབ་སྒྲ་དང་བཅས་བཏུངས། ཨ་ཕས་ཡ། གླ་ཆ་ཁྱོད་ཀྱིས་
བཤད་པ་ལྟར་མར་བཅག་སོང་ལ། ད་དུང་ལས་ཀ་པའི་དཔུང་ཚོགས་གསར་པ་ཞིག་ཀྱང་
སླེབས་སོང་། ཁོ་ཚོ་ལྟོགས་དྲགས་པའི་རྐྱེན་གྱིས། བག་ལེབ་རྡོག་པོ་གཅིག་གི་དོན་ལའང་
ཉིན་གང་པོར་ཁམ་བུ་འཐོག་གི་འདུག དེ་ལྟར་ཤིང་ཏོག་ཚང་མ་ད་ལྟ་མྱུར་དུ་བཏོགས་ནས་
ཚར་ས་རེད། མི་ཚང་མ་སྡོང་པོ་གསར་པ་རེ་རེའི་ཐོག་ཏུ་འཚང་ཁ་བརྒྱབ་ནས་བརྒྱུགས་
ཤིང་། མི་ཞིག་གིས་སྡོང་པོ་ཞིག་ཁོས་བདག་བཟུང་བརྒྱབ་ཡོད་ཟེར་ལ། གཞན་པ་ཞིག་
གིས་ཀྱང་དེའི་སྟེང་ནས་འཐོག་ན་འདོད་པས། ཁོ་གཉིས་འཁྲུག་འཛིང་ཤོར་སོང་། འདི་
ངས་དངོས་སུ་མཐོང་བ་ཡིན། ཨེལ་སན་ཋོར་གྲོང་ཁྱེར་ལྟ་བུ་དེ་འདྲའི་ཁ་ཐག་རིང་ས་
ནས་འདིར་ཡོང་གི་འདུག་ཅིང་། ཚང་མ་ལྟོགས་ནས་ཤི་གྲབས་ཡོད་པས། བག་ལེབ་དུམ་
བུ་གཅིག་གི་དོན་དུའང་ཉིན་གང་པོར་ལས་ཀ་བྱེད་ཀྱི་འདུག ངས་རྩིས་ལེན་མཁན་དེ་
ལ། ་སྒམ་རེར་སྐར་གཉིས་དང་ཕྱེད་ཀ་བྱས་ན། དེས་ཕོ་བ་ཙམ་ཡང་འགྲང་མི་ཐུབ།' ཅེས་
བཤད་པ་ཡིན་ལ། ཁོས་ང་ལ། 'དེས་ན་མ་ལས་པར་སོང་དང་། མི་འདི་དག་གིས་ལས་རྒྱུ་
རེད།' ཅེས་ཟེར། ངས་ཁོ་ལ། ་ཁོ་ཚོའི་གྲོད་ཁོག་རྒྱགས་ན། ཁོ་ཚོས་ཀྱང་དེ་འདྲའི་དོན་དུ་
ལས་ཀ་བྱེད་རྒྱུ་མ་རེད།'ཅེས་ལབ་པར། ཁོས་ང་ལ་" ཨོ། དེ་མི་སྐྱོན། ཁོ་ཚོའི་གྲོད་ཁོག་མ་
རྒྱགས་གོང་དུ། ང་ཚོའི་ཤིང་ཏོག་འཐོག་ཚར་རྒྱུ་རེད།' ཅེས་ཟེར ཞེས་བཤད་ཅིང་། དེ་
ནས་ཁོས་བཤད་མཚམས་བཞག
ཨ་ཁུ་ཇོན་གྱིས་"འདི་དངོས་གནས་གདོན་འདྲེ་ལྟ་བུ་ཞིག་རེད། ཁོ་ཚོས་ཟེར་ན། ད་
དུང་དོ་ནུབ་མི་ཉིས་བརྒྱ་འབྱོར་གྱི་ཡོད་ཟེར།” ཞེས་བཤད།
ཥོམ་གྱིས་"རེད་ཡ། འོན་ཀྱང་། གཞན་པ་དེའི་སྐོར་ག་འདྲ་རེད།” ཅེས་བཤད།
ཨ་ཕ་ཡུད་ཙམ་ལ་ཁུ་སིམ་མེར་བསྡད་ཅིང་། དེ་ནས་ཋོམ། ཁྱོད་ཀྱིས་ཁོ་བསད་སོང་
བ་འདྲ།" ཞེས་བཤད།
"ངས་ཀྱང་དེ་འདྲ་བསམ་ཡོད། གསལ་པོར་མཐོང་མ་སོང་མོད། སེམས་ནས་ཚོར་ཐུབ།
ཨ་ཁུ་ཇོན་གྱིས་' དེ་རིང་མི་ཚོར་གནས་ཚུལ་འདི་མ་གཏོགས་ཕལ་ཆེར་བཤད་རྒྱུ་མི་
འདུག ཁོ་ཚོས་ཉེན་རྟོག་དམག་དཔུང་བཏང་འདུག་ཟེར། དེ་གར་མི་འགའ་རེས་གླེང་
མོལ་བྱེད་ཀྱི་འདུག་ལ། གལ་སྲིད་མི་དེ་འཛིན་ཐུབ་སོང་ན། ཁོ་ཚོས་མི་དེའི་སྐེ་ལ་ཐག་པ་
བརྒྱབ་ནས་སྲོག་ཆད་གཅོད་རྒྱུ་རེད་ཟེར།” ཞེས་བཤད།
ཁཱོམ་གྱིས་མིག་ཟུང་ཡངས་པོར་བགྲད་ནས་ཡོད་པའི་བྱིས་པ་གཉིས་ཀར་བལྟས། ཁོ་
ཚོས་མིག་ཟུང་ཕལ་ཆེར་མི་རྡེབ་པར། མུན་ནག་ཁྲོད་ནས་གློ་བུར་དུ་ཅི་ཞིག་མཆོང་ཡོང་
བར་དོགས་པ་ལྟར། མིག་ཟུང་ཧུར་གྱིས་ཅེར་ནས་འདུག ཋོམ་གྱིས་“ཨུན། ཁོ་ཚོས་ཁ་སེ་
བསད་པ་ན། ད་གཟོད་མི་དེས་མི་གཞན་པ་དེ་བསད་པ་རེད་ཨ།” ཞེས་བཤད།
ཨ་ཕས་ཁོའི་བཤད་མཚམས་བཅད། “ཁོ་ཚོས་དེ་ལྟར་ཟེར་གྱི་མི་འདུག ཁོ་ཚོས་ཟེར་
ན། མི་དེས་སྔོན་ལ་ཁོ་བསད་པ་རེད་ཟེར།”
ཁྲོམ་གྱིས་དབུགས་རིང་ཕྱི་ལ་བཏོན། “རེད་དམ།”
"ཁོ་ཚོས་ཡུལ་མི་ཚོ་ང་ཚོའི་རིགས་ལ་སྡང་སྡིག་བྱེད་པར་སྐུལ་སློང་བྱེད་ཀྱི་འདུག
ངས་དེ་ལྟར་གོ་སོང་། སེམས་མེད་བེམ་པོ་འདྲ་པོ། རྣམ་ཤེས་མེད་པའི་ཁང་སྟོང་འདྲ་པོ་དེ་
ཚོ་རེད། ཁོ་ཚོས་མི་དེ་འཛིན་རྒྱུ་ཡིན་ཟེར་གྱི་འདུག
ཋོམ་གྱིས་ཁོ་ཚོས་མི་དེ་ངོས་ཟིན་གྱི་འདུག་གམ།" ཞེས་དྲིས།
"ཨུན། གསལ་པོ་གསལ་རྐྱང་ཞིག་ཤེས་ཀྱི་ཡོད་ས་མ་རེད། འོན་ཀྱང་། ངའི་གོ་སྟངས་
ཡིན་ན། ཁོ་ཚོས་བལྟས་ན་མི་དེར་ཡང་རྨས་སྐྱོན་ཕོག་ཡོད་འདུག་ཅིང་། ཁོ་ཚོས་བལྟས་
ན་མི་དེས་... །”
ཨ་མས་"ཁོ་ཚོས་ཅི་ཟེར་བ་དེ་བདེན་པ་མ་རེད་ཨ། ཞེས་སྐད་མཐོན་པོས་བཤད།
ཥོམ་གྱིས་སེམས་མ་འཚབ། ཨ་མ། ཁོ་ཚོར་ཡང་བདེན་དཔང་མ་རྙེད་པར་བསྡད་ཡོད།
འོན་ཀྱང་། སེམས་མེད་བེམ་པོ་འདྲ་པོ་དེ་ཚོས་ང་ཚོའི་ཁ་གཏད་དུ་འགྱུར་བའི་སྐད་ཆ་ཅི་
ཞིག་བཤད་རུང་ཚང་མ་བདེན་པར་འགྱུར་བཞིན་ཡོད་པ་རེད། ཅེས་བཤད།
ཨ་མས་འོད་སྣང་ཞན་པོ་དེའི་ནང་ནས་ཚུར་ཅེར་ནས་ཋོམ་གྱི་གདོང་པར་བལྟས་
ཤིང་། དམིགས་བསལ་དུ་ཁོའི་མཆུ་ཏོ་ལ་བལྟས་ནས་ཁྱོད་ཀྱིས་ང་ལ་ཁས་ལེན་བྱས་ཡོད་
ཨ།" ཞེས་བཤད།
"ཨ་མ། གཅིག་བྱས་ན་ང་...། གཅིག་བྱས་ན་མི་དེ་ཅུང་བྲོས་བྱོལ་དུ་སོང་ན་དགའ་རྒྱུ་
རེད། གལ་སྲིད་མི་དེས་མི་འགྲིག་པ་ཞིག་ལས་ཡོད་ན། ཁོའི་སེམས་སུ། ་ཡ། ད་ཅི་ཡིན་ན་
ཡིན། རང་འགན་རང་གིས་འཁུར་དགོས། ང་རང་གིས་མི་འགྲིག་པ་ཞིག་ལས་ཡོད་པས།
མཇུག་འབྲས་ང་རང་གིས་འགན་འཁུར་དགོས།'ཞེས་བསམ་རྒྱུ་རེད། འོན་ཀྱང་། མི་དེས་
མི་འགྲིག་པ་ཞིག་ལས་མེད། ཁོའི་སེམས་སུ་སྲེ་མོང་ཞིག་བསད་པའི་འགྱོད་པ་ཙམ་ཡང་
མེད།”
རུ་ཐེ་ཚིག་བར་དུ་མཆོངས་ནས་ཨ་མ། ང་དང་ཝིན་ཧྥིལད་གཉིས་ཀྱིས་ཀྱང་ཧ་གོ་
ཡོད་པས། ཁོས་ངེད་གཉིས་ཀྱིས་ཧ་མི་གོ་བའི་ཆེད་དུ་མི་འདི་དང་མི་དེ་ཞེས་འབོད་མི་
དགོས ཞེས་བཤད།
ཥོམ་གད་མོ་བགད། "མི་དེས་དོན་དག་དེ་འདྲ་ཡང་བསྐྱར་སློང་སྲིད་པས། ཁོ་ཁྱིམ་མི་
དང་ཉེ་སར་འདུག་ན་འདོད་ཀྱི་མེད། ཁོས་རང་ཉིད་ཀྱི་བཟའ་མིའི་སྟེང་དུ་དཀའ་ངལ་ཞིག་
འཁྱེར་ཡོང་ན་འདོད་ཀྱི་མེད། ཨ་མ། ང་འགྲོ་དགོས།
ཨ་མས་མཛུབ་མོས་ཁ་བཀབ་ནས་གློ་ལུ་བྱས་ནས་མིད་པ་བསལ་རྗེས་ཁྱོད་འགྲོ་མི་
རུང་། ཕྱི་ལོགས་སུ་སྦས་སྐུང་བྱས་ནས་འདུག་ས་ཞིག་ཡོད་པ་མ་རེད། ཕྱི་ལོགས་སུ་ཁྱོད་
ལ་བློ་འཁེལ་ས་གཅིག་ཀྱང་མེད། འོན་ཀྱང་། འདི་གར་ཁྱོད་ཀྱིས་ང་ཚོར་བློ་གཏད་ན་ཆོག
ང་ཚོས་ཁྱོད་སྦས་སྐུང་བྱེད་ཆོག་ལ། ཁྱོད་ཀྱི་གདོང་པ་དྲག་པའི་བར་དུ་ཁྱོད་ལ་བཟའ་
རྒྱུ་འཚོལ་ཆོག” ཅེས་བཤད།
འོན་ཀྱང་། ཨ་མ་... །"
ཁོ་མོ་ཡར་ལངས། “ཁྱོད་གང་དུའང་སོང་མི་ཆོག ང་ཚོས་ཁྱོད་ཁྲིད་ནས་འགྲོ་རྒྱུ་ཡིན།
ཨལ། དོས་འཁོར་དེ་ཁང་སྒོའི་ཁ་གཏད་དུ་ཕྱི་ནུར་བྱོས་ཤོག ད་ངས་ཅི་ཞིག་བྱེད་དགོས་ཧ་
གོ་སོང་། ང་ཚོས་གཞུག་སྒམ་གྱི་མཐིལ་དུ་མལ་གདན་ཞིག་བཏིངས་རྗེས། ཋོམ་དེའི་སྟེང་
དུ་གན་རྐྱལ་ལ་ཉལ་བ་དང་། དེ་ནས་མལ་གདན་གཞན་པ་ཞིག་འཁུར་ཡོང་ནས་ཁོའི་
སྟེང་དུ་གསེག་འགེབས་བྱས་ཏེ། ཁོ་རང་ལ་འོག་ཏུ་ཉལ་ཁུང་ཞིག་ཡོད་པ་བྱེད་དགོས།
དེ་ནས་ང་ཚོ་ཚང་མ་དེའི་མཐའ་རུ་ར་བ་བཞིན་བསྐོར་ནས་བསྡད་ན་འགྲིག་ཡོད།དེ་ལྟར་
བྱས་ན་འགྲིག་པ་མ་རེད་དམ། ད་རྩོད་པ་རྒྱག་མི་དགོས། ང་ཚོས་འདི་ལྟར་བསྒྲུབ་རྒྱུ་ཡིན།
ཨ་ཕས་དེང་སང་ཕོ་ཁྱོ་ག་ཚོར་གྲོས་བསྡུར་ཙམ་ཡང་བྱེད་དབང་མི་འདུག་ཨ། ཁོ་མོ་
སྨྱོན་པ་ལྟ་བུར་གྱུར་འདུག ང་ཚོ་གཞིས་ཆགས་ནས་འདུག་པའི་ཉི་མ་ཞིག་ཤར་དུས། ངས་
ཁོ་མོ་རྡུང་ཡག་ཅིག་བྱེད་མ་ཐུབ་ན།” ཞེས་ལེ་བདའ་བྱས།
ཨ་མས་" ཉི་མ་དེ་འདྲ་ཞིག་ཤར་དུས་ཁྱོད་ཀྱིས་རྡུང་ཆོག ཨལ། ལམ་ལ་བུད། ད་ལྟ་མུན་
ནག་རེད།” ཅེས་བཤད།
ཨལ་ཕྱི་ལོགས་སུ་དོས་འཁོར་གྱི་རྩར་སོང༌། ཨལ་གྱིས་གནད་དོན་འདིར་བསམ་བློ་
གཏོང་བཞིན་རླངས་འཁོར་དེ་ཁང་པའི་སྒོ་ཐེམ་སྔུན་དུ་ནུར།
ཨ་མས་"མགྱོགས་པོ་ཤོག མལ་གདན་དེ་ནང་དུ་ཞོག” ཅེས་བཤད།
ཨ་ཕ་དང་ཨ་ཁུ་ཇོན་གཉིས་ཀྱིས་མལ་གདན་དེ་གཞུག་སྒམ་གྱི་རྒྱབ་སྒོའི་སྟེང་ནས་
ཡར་འཕངས། "ཡ། ད་དེ་ཡིན།" ཁོ་ཚོས་གདན་གཉིས་པ་དེ་སྟེང་དུ་གཡུགས། ཡ། ཋོམ།
ད་ཁྱོད་སྟེང་དུ་བུད་ནས་གདན་འོག་ཏུ་འཛུལ། མགྱོགས་པོ་བྱོས།
ཋོམ་སྟེང་དུ་མགྱོགས་པོར་འགོས་ནས་མར་ཉལ། ཁོ་ཉལ་གདན་གཅིག་གི་སྟེང་དུ་
གན་རྐྱལ་ལ་དྲང་མོར་ཉལ་ནས། གདན་གཞན་པ་དེ་སྟེང་དུ་ཡར་འཐེན། ཨ་ཕས་གདན་
དེ་དཀྱིལ་ནས་བཀུག་སྟེ་ཋོམ་གྱི་སྟེང་དུ་གཞུ་དབྱིབས་ལྟར་འཁེལ་བར་བྱས། ཁོས་དོས་
འཁོར་གྱི་འགྲམ་སྐྱོར་པང་ལེབ་ཚོའི་བར་ནས་ཕྱི་ལོགས་མཐོང་ཐུབ། ཨ་ཕ་དང་ཨ་ཁུ་
ཇོན་གཉིས་ཀྱིས་དོས་འཁོར་གྱི་སྟེང་དུ་ཅ་ལག་རྣམས་མགྱོགས་པོར་བརྩིགས། ཁོ་ཚོས་
ཁོམ་གྱི་སྟེང་དུ་མལ་གཟན་ཁག་བརྩེགས་ཤིང་། ཆུ་ཟེའུ་ཁག་ཁོའི་འགྲམ་ནས་བསྒྲིགས་པ་
དང་། མལ་གདན་མཐའ་མ་དེ་མཇུག་ནས་ཡར་བཀབ། ད་ལྟ་སྒམ་གཅིག་ཀྱང་མེད་པའི་
རྐྱེན་གྱིས། རྫ་མ་དང་སླ་ང་། གྱོན་གོས་ལྷག་མ་སོགས་ཚང་མ་འཇུག་ས་མེད། དེ་བས་ཅ་
ལག་ཆ་ངེ་ཆུང་ངེ་འདི་དག་བར་གསེང་དུ་ཁག་ཏུ་བཙངས། ཁོ་ཚོས་ཅ་ལག་བརྩིགས་
ཚར་གྲབས་ཡོད་པའི་སྐབས་སུ། སྲུང་དམག་གཅིག་གིས་མེ་མདའ་དཔུང་ཁུག་ཏུ་བཟུང་
ནས་ཚུར་སླེབས།
སྲུང་དམག་དེས་“ཁྱོད་ཚོས་ཅི་ཞིག་བྱེད་བཞིན་ཡོད།” ཅེས་དྲིས།
ཨ་ཕས་"ང་ཚོ་འདི་ནས་ཐོན་བཞིན་ཡོད།" ཅེས་བཤད།
ཅིའི་ཕྱིར་ཡིན
"ཨུན། ང་ཚོར་ལས་ཀ་རྙེད་བྱུང་། ལས་ཀ་ཡག་པོ་དེ་འདྲ།
། རེད་དམ། གང་ནས་རེད།”
"ཨ། ཝེ་ཌི་ཕ་ཆི་གྲོང་རྡལ་ཕྱོགས་སུ་རེད།
ཁྱོད་ཚོར་གཅིག་བལྟ་དང་། ཁོས་ཨ་ཕའི་གདོང་པར་གློག་བཞུ་བཀར་ཞིང་། དེ་ནས་
ཨ་ཁུ་ཇོན་དང་ཨལ་གྱི་གདོང་པར་ཡང་གློག་བཞུ་བཀར་"ཁྱོད་ཚོ་འདི་གར་ད་དུང་ཕོ་
གསར་གཞན་པ་ཞིག་ཀྱང་ཡོད་པ་མ་རེད་དམ།
ཨལ་གྱིས་ཨོ། ལམ་འགྲོ་པ་དེ་ཟེར་བ་ཡིན་ནམ། ཕོ་གསར་གཟུགས་ཐུང་གདོང་པ་སྐྱ་
བོ་དེ་ཟེར་བ་ཡིན་ནམ།” ཞེས་བཤད།
རེད། ཁོ་རང་ཕལ་ཆེར་དེ་འདྲ་ཞིག་ཡིན་པ་འདྲ།
"ང་ཚོས་ཁོ་ལམ་ནས་འཁུར་ཡོང་བ་ཡིན་ལ། དེ་རིང་ཞོགས་ཀར་གླ་ཆ་མར་ལྷུང་བ་
ན། ཁོ་མ་བསྡད་པར་ཕྱིན་སོང་།
ཁོའི་བཟོ་ལྟ་ག་འདྲ་ཡིན་པ་ཡང་བསྐྱར་གཅིག་ཤོད་དང་།
"ཕོ་གསར་གཟུགས་ཐུང་། གདོང་པ་སྐྱ་བོ།”
"དེ་རིང་ཞོགས་ཀར་ཁོའི་གདོང་པར་རྨ་ཤུལ་འདུག་གམ།
ཨལ་གྱིས་“ངས་དེ་འདྲ་ཅི་ཡང་མཐོང་མ་སོང་། སྣུམ་སྣོན་ས་ཚིགས་ད་དུང་སྒོ་ཕྱེས་
འདུག་གམ།" ཞེས་བཤད།
ཕྱེས་ཡོད། ཆུ་ཚོད་བརྒྱད་པ་བར་དུ་ཕྱེ་ཡི་རེད།
ཨལ་གྱིས་སྐད་ངར་གྱིས་སྟེང་དུ་བུད། ང་ཚོ་སང་ཉིད་ཞོགས་པའི་སྔོན་ལ་ཝེ་ཌི་ཕ་ཆི་
ལ་སླེབས་ཐུབ་དགོས་ན། ད་ལྟ་མགྱོགས་པོར་འགྲོ་དགོས། ཨ་མ། མདུན་དུ་ཤོག" ཅེས་བཤད།
ཁོ་མོས་"མི་ཡོང་། ང་རྒྱབ་ལོགས་ནས་བསྡད་འདུག ཨ་ཕ། ཁྱོད་ཀྱང་འདི་གར་སྡོད།
རོ་སི་ཤ་རོན་དང་ཨ་ཁུ་ཇོན་གཉིས་ཀ་མདུན་དུ་སྡོད་དུ་ཆུག" ཅེས་བཤད།
ཨལ་གྱིས་ང་ལ་ལས་གླའི་འཛིན་ཤོག་དེ་སྤྲོད་དང་། ཨ་ཕ། ང་སོང་ནས་སྣུམ་ཅུང་ཙམ་
བསྣན་རྗེས། སྒོར་སིལ་རེ་ཚུར་ལེན་ཐབས་བྱེད།" ཅེས་བཤད།
ཁོ་ཚོ་སྲང་ལམ་བརྒྱུད་ནས་འགྲོ་བའི་ཚེ། སྲུང་དམག་གིས་ཁོ་ཚོའི་རྗེས་སུ་ཅེར་ནས་
བསྡད། དེ་ནས་རླངས་འཁོར་དེ་གཡོན་དུ་འཁོར་ནས་སྣུམ་སྣོན་ས་ཚིགས་སུ་སོང་།
ཨལ་གྱིས་གྷ་ལོན་གཉིས་སྣོན ཞེས་བཤད།
ཁྱོད་ཚོ་ཐག་རིང་ལ་འགྲོ་རྒྱུ་ཡིན་ས་མ་རེད་ཨ།
" མིན། ཐག་རིང་ལ་འགྲོ་རྒྱུ་མིན། ཁྱོད་ཀྱིས་ལས་གླའི་འཛིན་ཤོག་འདི་སྒོར་སིལ་ལ་
བརྗེ་ཐུབ་བམ།"
"ཨུན། ངས་དེ་འདྲ་བྱེད་ཆོག་གི་མ་རེད།”
ཨལ་གྱིས་“སྐུ་མཁྱེན། སྐུ་ཞབས། གལ་སྲིད་ང་ཚོ་དོ་ནུབ་ཕར་ཕྱོགས་སུ་འབྱོར་ཐུབ་ན་
ང་ཚོར་ལས་ཀ་ཡག་པོ་ཞིག་རག་གི་འདུག གལ་སྲིད་ང་ཚོ་འབྱོར་མ་ཐུབ་ན། དེ་ནས་གོ་
སྐབབས་ཤོར་འགྲོ་ཡི་རེད། སྐུ་ཞབས། རོགས་རམ་ཞིག་གནང་རོགས།” ཞེས་བཤད།
"ཨུན། དེས་ན་ཡ། མིང་རྟགས་བཀོད་ནས་ང་ལ་སྤྲོད།
ཨལ་རླངས་འཁོར་གྱི་ནང་ནས་མར་བུད་དེ། ཧུད་སོན་རླངས་འཁོར་གྱི་སྣ་གདོང་
བསྐོར་ནས་ཕར་སོང་ནས་“དེ་ལོས་ཡིན།" ཞེས་བཤད་ཅིང་། དེ་ནས་དྲོད་སེལ་ཆུ་སྒམ་གྱི་
ཁ་ཕྱེས་ནས། ཆུ་སྒམ་ནང་དུ་ཆུ་ཁ་གང་བ་ཞིག་བསྣན།
"གཉིས་ཟེར་བ་ཡིན་ནམ།”
འོ་ཡ། གཉིས།
"ཁྱོད་ཚོ་གང་ཕྱོགས་སུ་འགྲོ་རྒྱུ་ཡིན།
"ལྷོ་ཕྱོགས་སུ་འགྲོ་རྒྱུ་ཡིན། ང་ཚོར་ལས་ཀ་ཞིག་རྙེད་བྱུང་།"
"རེད་དམ། དེང་སང་ལས་ཀ་རྙེད་ཁག་པོ་རེད་ཨ། ལས་ཀ་གཏན་འཇགས་ཅན་པོ་དེ་
འདྲ།"
ཨལ་གྱིས་ང་ཚོར་དེ་གར་གྲོགས་པོ་ཞིག་ཡོད་ལ། ཁོས་ང་ཚོར་ལས་ཀ་བཙལ་ནས་
སྒུག་འདུག ཡ། ད་བདེ་མོ ཞེས་བཤད་རྗེས། དོས་འཁོར་ཁ་ཕྱིར་བསྐོར་ནས། སྲང་བར་
གྱི་རྩུབ་ལམ་སྟེང་ནས་ཁྲོབ་སྒྲ་དང་བཅས་སོང་སྟེ་གཞུང་ལམ་སྟེང་དུ་བུད། འཁོས་ཞན་
པའི་མདུན་གློག་གི་འོད་སྣང་དེ་ལམ་སྟེང་དུ་ཡོམ་ཡོམ་བྱེད་ཅིང་། སྐུད་ལམ་གྱི་གནད་དོན་
ཞིག་གི་དབང་གིས། མདུན་གློག་གཡས་མ་དེས་དཀར་འཚུབ་བྱེད་ཀྱི་འདུག དོས་འཁོར་
གསིག་རྒྱག་བྱེད་ཐེངས་རེ་རེར། སྒམ་དུ་མ་བཅུག་པའི་རྫ་མ་དང་སླ་ང་ཚང་མ་གཞུག་སྒམ་
གྱི་མཐིལ་ངོས་སུ་འུར་འུར་ཁྲོབ་ཁྲོབ་ཀྱིས་རྡེབ།
རོ་སི་ཤ་རོན་གྱིས་མཚམས་མཚམས་སུ་འཁུན་སྒྲ་ཡང་མོ་རེ་སྒྲོག
ཨ་ཁུ་ཇོན་གྱིས་"བདེ་བོ་མི་འདུག་གམ།" ཞེས་དྲིས།
"ཨུན། རྩ་བ་ནས་བདེ་ཡི་མི་འདུག འདུག་ས་བདེ་མོ་ཞིག་ནས་ངལ་གསོ་བརྒྱབ་
ནས་འདུག་ཐུབ་ན་ཨང་འདོད། ང་ཚོ་ཕ་ཡུལ་ནས་བསྡད་དེ་འདི་ཕྱོགས་སུ་མ་ཡོང་ན་
ཨང་། གལ་སྲིད་ང་ཚོ་ཕ་ཡུལ་དང་ཁ་མ་བྲལ་ན། ཁོན་ནེ་ཡང་ང་ཚོ་དང་བྲལ་ཡོད་རྒྱུ་
མ་རེད། ཁོས་སློབ་སྦྱོང་བྱས་ནས་དེང་སང་ལས་ཀ་ཞིག་ཀྱང་རྙེད་ཡོད་རྒྱུ་རེད།” ཨལ་གྱིས་
ཁོ་མོར་ལན་མ་བཏབ་ལ། ཨ་ཁུ་ཇོན་གྱིས་ཀྱང་ཁོ་མོར་ལན་མ་བཏབ། ཁོན་ནེ་ཡི་སྐོར་
བཤད་དུས་ཁོ་ཚོ་ངོ་གནོང་གི་ཡོད།
ཞིང་རའི་སྒོ་ཆེན་དཀར་པོའི་མདུན་དུ། སྲུང་དམག་ཅིག་དོས་འཁོར་གྱི་འགྲམ་དུ་ཡོང་
་“སོང་ནས་ཕྱིར་ལོག་གི་མིན་ནམ།”
ཨལ་གྱིས་"ཕྱིར་ལོག་གི་མིན། བྱང་ཕྱོགས་སུ་འགྲོ་རྒྱུ་ཡིན། ལས་ཀ་ཞིག་རྙེད་སོང་།
ཞེས་བཤད།
སྲུང་དམག་དེས་དོས་འཁོར་གྱི་ངོས་སུ་གློག་བཞུ་བཀར་ཞིང་། དེ་ནས་གཞུག་སྒམ་
སྟེང་གི་རས་ཁེབས་འོག་ཏུ་བཀར། ཨ་མ་དང་ཨ་ཕ་གཉིས་ཀ་གློག་བཞུའི་འོད་ཕུང་འོག་ཏུ་
འགུལ་མེད་དུ་བསྡད་གནད་དོན་མི་འདུག” སྲུང་དམག་དེས་སྒོ་ཆེན་ཕྱེས་བྱུང་། དོས་
འཁོར་གཡོན་ཕྱོགས་སུ་དཀྱོགས་ནས་ལྷོ་བྱང་འཕྲེད་རྒྱུག་གཞུང་ལམ་ཆེན་མོ་སྟེ། གཞུང་
ལམ་ཨང་རྟགས་བརྒྱ་དང་གཅིག་གི་ཕྱོགས་སུ་སོང་།
ཨ་ཁུ་ཇོན་གྱིས་ང་ཚོ་གང་ཕྱོགས་སུ་འགྲོ་དགོས་པ་ཤེས་སམ། ཞེས་དྲིས།
ཨལ་གྱིས་མི་ཤེས། ཡར་མར་སོང་སོང་ནས། ད་དངོས་གནས་སུན་གྱི་འདུག" ཅེས་
བཤད
རོ་སི་ཤ་རོན་གྱིས་འཇིགས་སྐུལ་གྱི་ངག་གིས་ད་ནི་ངའི་ཕྲུ་གུ་བཙའ་བར་ཡུན་རིང་
མི་འགོར་བས། ང་ལ་གནས་ཡུལ་བདེ་མོ་ཞིག་རྙེད་རྒྱུ་གལ་ཆེ་ཨ།” ཞེས་བཤད།
སྟོན་གྱི་བ་མོའི་མདའ་མོ་ཐོག་མར་འཕངས་པ་དང་ཆབས་ཅིག་ཏུ། མཚན་མོའི་མཁའ་
དབུགས་འདི་ཡང་ཇེ་བསིལ་ཇེ་འཁྱག་ཏུ་གྱུར་ནས། ལམ་འགྲམ་གྱི་ཤིང་འབྲས་སྡོང་པོ་
ཁག་གི་སྟེང་ནས་ལོ་མ་རྣམས་ལྷུང་མགོ་བརྩམས། དོས་ཕུང་གི་སྟེང་དུ། ཨ་མའི་སྒལ་བ་
གཞུག་སྒམ་གྱི་འགྲམ་སྐྱོར་ལ་ཁེན་ནས་ཡོད་ཅིང་། ཨ་ཕ་ཁོ་མོའི་ཁ་གཏད་དུ་ཚུར་འཁོར་
ནས་བསྡད་ཡོད།
ཨ་མས་ཁོམ། ཁྱོད་བདེ་པོ་འདུག་གམ།" ཞེས་བཤད།
ཁོས་སྐད་ལྡབ་ལྡིབ་ཀྱིས་"ཅུང་བཙིར་འདུག ང་ཚོ་ཞིང་རའི་སྒོ་ཆེན་གྱི་ཕྱི་རུ་སླེབས་
སོང་ངམ ཞེས་བཤད།
ཨ་མས་"ད་དུང་གཟབ་གཟབ་བྱོས། ལམ་ཐོག་ཏུ་འགོག་མཁན་ཡོད་སྲིད།" ཅེས་བཤད།
ཥོམ་གྱིས་ཁོའི་འཛུལ་ཁུང་གི་སྣེ་གཅིག་ཡར་བཀྱགས། དོས་འཁོར་སྟེང་གི་མུན་པ་
རབ་རུབ་ཁྲོད་དུ། རྫ་མ་དང་སྣོད་ཆས་རྣམས་ཀྱིས་ཀོག་སྒྲ་དང་ཁྲོབ་སྒྲ་སྒྲོག ཋོམ་གྱིས་
“འདི་ངས་མགྱོགས་པོར་མར་ཕྱིར་འཐེན་ཆོག ང་འདིའི་འོག་ཏུ་འཛུལ་བསྡད་ན་མི་
འདོད།” ཅེས་ཟེར་བཞིན་གྲུ་མོའི་སྟེང་དུ་ཡར་དགྱེ་དཀོན་མཆོག་མཁྱེན། གནམ་གཤིས་
གྲང་མོར་འགྱུར་གྱི་འདུག་ཨ། མ་རེད་དམ།
ཨ་ཕས་གནམ་ལ་སྤྲིན་པ་འཐིབས་འདུག འགའ་རེས་ད་ལོ་དགུན་འཆར་སྔ་རྒྱུ་རེད་
ཟེར ཞེས་བཤད།
ཥོམ་གྱིས་"ནགས་བྱི་ཡིས་ཚང་བཟོ་བར་བལྟས་ནས་ཟེར་གྱི་ཡོད་དམ་ཡང་ན་རྩྭ་སོན་
ལ་བལྟས་ནས་ཟེར་གྱི་ཡོད།” ཞེས་དྲིས་ཤིང་། དེ་ནས་དཀོན་མཆོག་མཁྱེན། གནམ་གཤིས་
ཟེར་བ་འདི་གང་ལ་བལྟས་ནས་ཀྱང་དཔྱོད་ཐུབ། ངས་བལྟས་ན། མི་འགའ་རེས་དོར་ཐུང་
རྙིང་པ་ཞིག་ལས་ཀྱང་གནམ་གཤིས་བརྟག་ཐུབ་ཀྱི་རེད།" ཅེས་བཤད།
ཨ་ཕས་དེ་ངས་མི་ཤེས། ང་ལ་མཚོན་ན་དགུན་འཆར་བཞིན་པའི་ཚོར་བ་འདུག ས་
གཅིག་ནས་ཡུན་རིང་ལ་མ་བསྡད་ན་ས་དེའི་གནམ་གཤིས་ཀྱི་འགྱུར་ལྡོག་ཤེས་དཀའ།
ཞེས་བཤད།
ཥོམ་གྱིས་ང་ཚོ་གང་ཕྱོགས་སུ་འགྲོ་བཞིན་ཡོད།” ཅེས་དྲིས།
མི་ཤེས། ཨལ་གཡོན་ཕྱོགས་སུ་དཀྱོགས་སོང་བས། ང་ཚོ་སྔོན་མ་ཡོང་སའི་ལམ་དེ་
དེད་ནས་ཕྱིར་འགྲོ་བཞིན་པ་འདྲ།”
ཁཱོམ་གྱིས་ངས་ཀྱང་ཅི་ཞིག་བྱས་ན་བཟང་མིན་མི་ཤེས། ང་ཚོ་ལམ་ཆེན་གྱི་སྟེང་དུ་
སོང་ན་ཉེན་རྟོག་པ་ཧ་ཅང་མང་པོ་ཡོད་རྒྱུ་རེད། ངའི་གདོང་པ་འདི་འདྲ་བྱས་ཡོད་པས།
ཁོ་ཚོས་དེ་མ་ཐག་ཏུ་ངོས་ཟིན་རྒྱུ་རེད། གཅིག་བྱས་ན་ང་ཚོས་ལམ་ཆུང་བརྒྱུད་ནས་སོང་
ན་བཟང་རྒྱུ་རེད།" ཅེས་བཤད།
ཨ་མས་མགོ་སྒམ་བརྡུངས་ནས་ཨལ་ལ་འདུག་ཏུ་ཆུག་དང་།” ཞེས་བཤད།
ཥོམ་གྱིས་མགོ་སྒམ་གྱི་པང་ངོས་སུ་ཁུ་ཚུར་གྱིས་བང་བང་དུ་བརྡུངས་པ་ན། རླངས་
འཁོར་ལམ་འགྲམ་དུ་སོང་ནས་བསྡད། ཨལ་མགོ་སྒམ་ནང་ནས་ཐང་ལ་མཆོངས་ནས་
རྒྱབ་ཕྱོགས་སུ་ཡོང་། རུ་ཐེ་དང་ཝིན་ཧྥིལད་གཉིས་ཀྱིས་མལ་གཟན་འོག་ནས་ལྐོག་ལྟ་
བྱས།
ཨལ་གྱིས་"ཅི་ཞིག་རེད།" ཅེས་དྲིས།
ཨ་མས་“ང་ཚོས་ཅི་ཞིག་བྱེད་དགོས་ཐག་གིས་གཅོད་དགོས། གཅིག་བྱས་ན་ང་ཚོ་ལམ་
ཆུང་སྟེང་དུ་སོང་ན་བཟང་རྒྱུ་རེད། ཋོམ་གྱིས་དེར་ལྟར་ཟེར།" ཞེས་བཤད།
ཋོམ་གྱིས་“ངའི་གདོང་པ་མཐོང་ན་བཟང་རྒྱུ་མ་རེད། སུ་ཞིག་གིས་མཐོང་རུང་ཤེས་རྒྱུ་
རེད་ལ། ཉེན་རྟོག་པས་མཐོང་ན་ངོས་ཟིན་རྒྱུ་རེད།" ཅེས་བཤད།
"འོ་ན་གང་ཕྱོགས་སུ་འགྲོ་རྒྱུ་ཡིན། ང་ཚོ་ལྷོ་ཕྱོགས་སུ་སོང་ཟིན་པས། ངས་བལྟས་ན་
ང་ཚོ་བྱང་ཕྱོགས་སུ་སོང་ན་དགའ་རྒྱུ་རེད།
ཁཱོམ་གྱིས་་དེ་འགྲིག འོན་ཀྱང་། ལམ་ཆུང་བརྒྱུད་ནས་སོང་ཨ།” ཞེས་བཤད།
ཨལ་གྱིས་རླངས་འཁོར་ལམ་འགྲམ་དུ་བསྡད་ནས་ཅུང་གཉིད་ན་ག་འདྲ་འདུག སང་
ཉིན་ཞོགས་པ་སོང་ན།” ཞེས་བཤད།
ཨ་མས་མགྱོགས་པོར་"ད་རུང་འདུག་མི་རུང་། ཅུང་ཐག་རིང་དུ་འགྲོ་དགོས།" ཞེས་
བཤད།
"ཡ་ཡ།" ཨལ་ཁོའི་འདུག་སྟེགས་སྟེང་དུ་ཕྱིར་བསྡད་ནས། རླངས་འཁོར་མུ་མཐུད་དུ་
བསྐོར།
རུ་ཐེ་དང་ཝིན་ཧྥིལད་གཉིས་ཀྱིས་མགོ་བོ་མལ་གཟན་འོག་ཏུ་ཕྱིར་བསྡུས། ཨ་མས་
"ཝིན་ཧྥིལད་ག་འདྲ་འདུག” ཅེས་བཤད།
རུ་ཐེ་ཡིས་ཁོ་ལ་སྐྱོན་མི་འདུག ཁོ་ད་སྔོན་གཉིད་སོང་།” ཞེས་བཤད།
ཨ་མ་དོས་འཁོར་གྱི་འགྲམ་སྐྱོར་ངོས་སུ་ཕྱིར་ཁེན། གཞན་པས་རྗེས་འདེད་གཏོང་
བའི་ཚོར་བ་འདི་ཁྱད་མཚར་ཞིག་རེད། ད་ང་མི་ངན་པར་འགྱུར་བཞིན་འདུག་
ཨ་ཕས་མི་ཚང་མ་མི་ངན་པར་འགྱུར་བཞིན་ཡོད། ཚང་མ་ངན་པར་འགྱུར་བཞིན་
ཡོད། ཁྱོད་ཀྱིས་དེ་རིང་གི་འཁྲུག་འཛིང་དེ་མཐོང་སོང་ཨ། མི་རྣམས་འགྱུར་བཞིན་འདུག
གཞུང་བཙུགས་གཞིས་སྒར་དུ་ཡོད་དུས་ང་ཚོ་དེ་འདྲ་ཞིག་མིན།" ཞེས་བཤད།
ཨལ་གྱིས་རླངས་འཁོར་རྡོ་ལམ་དུ་བསྐོར་བས། མདུན་གློག་གི་འོད་སྣང་སེར་པོ་དེ་
ལམ་ངོས་སུ་མཆོང་ལྡིང་བྱེད། ལམ་དེའི་གཡས་གཡོན་དུ་ཤིང་འབྲས་སྡོང་པོ་མེད་པར།
དེའི་ཚབ་ཏུ་ལམ་འགྲམ་ཚང་མ་སྲིང་བལ་སྡོང་པོ་ཤ་སྟག་རེད། ཁོ་ཚོས་སྲིང་བལ་གྱི་
ཞིང་ར་བརྒྱུད་ནས། གྲོང་གསེབ་ཀྱི་རྡོ་ལམ་སྟེང་དུ་ལེ་དབར་ཉི་ཤུ་ལྷག་ཙམ་སོང་བ་ན།
གཞུང་ལམ་དེ་ཚང་ཚིང་རྩི་ལྡུམ་ཁྲོད་ཀྱི་གྲམ་ཁ་དང་རྐྱ་གཤིབ་ཏུ་འགྲོ་བཞིན་ཡོད་ས་ཞིག་
ཏུ་སླེབས། ལམ་དེ་བརྒྱུད་ནས་ཅུང་ཙམ་སོང་རྗེས་ཨར་འདམ་གྱི་ཟམ་པ་ཞིག་གི་སྟེང་ནས་
ཕ་རོལ་དུ་བུད་ཅིང་། དེ་ནས་གྲམ་ཁའི་ཕར་འགྲམ་བརྒྱུད་ནས་མུ་མཐུད་དུ་སོང་། ཡུད་
ཙམ་རྗེས་སུ། མདུན་གློག་གི་འོད་སྣང་དེ་འཁོར་ལོ་མེད་པའི་འཁོར་སྒམ་ཁང་པ་དམར་
པོ་མང་པོ་བསྟར་དུ་བསྒྲིགས་ཡོད་པ་ཞིག་གི་སྟེང་དུ་འཁེལ། ལམ་འགྲམ་དུ་བརྡ་པང་ཆེན་
པོ་ཞིག་གི་སྟེང་དུ་སྲིང་བལ་འཐོག་མཁན་དགོས།” ཞེས་བྲིས་ཡོད་པས། ཨལ་གྱིས་རླངས་
འཁོར་ཇེ་དལ་དུ་བཏང་། ཋོམ་གྱིས་དོས་འཁོར་གྱི་འགྲམ་སྐྱོར་གྱི་གསེང་ནས་ཕྱི་ལོགས་སུ་
བལྟས། འཁོར་སྒམ་ཁང་པ་ལས་ཕར་ཕྱོགས་སུ་ལེ་དབར་བཞི་ཆ་གཅིག་འདྲ་སོང་རྗེས
ཁོམ་གྱིས་ཡང་བསྐྱར་མགོ་སྒམ་གྱི་ངོས་སུ་ཁུ་ཚུར་གྱིས་བརྡུངས། ཨལ་གྱིས་རླངས་འཁོར་
དེ་ལམ་འགྲམ་དུ་ཁ་བཀག་རྗེས་ཕྱི་ལ་བུད།
“ཡང་ཅི་ཞིག་རེད།”
ཁྲོམ་གྱིས་འཕྲུལ་འཁོར་མེ་ཁ་བསད་ནས་སྟེང་དུ་ཤོག ཅེས་བཤད།
ཨལ་རླངས་འཁོར་གྱི་སྟེང་དུ་ཕྱིར་བུད་དེ། རླངས་འཁོར་ལམ་འགྲམ་གྱི་ཡུར་བ་ཞིག་
གི་ནང་དུ་བསྐོར་རྗེས་མདུན་གློག་བསད་ཅིང་། དེ་ནས་སྒུལ་འཕྲུལ་གྱི་མེ་ཁ་བསད། ཁོ་
དོས་འཁོར་གྱི་རྒྱབ་སྒོའི་སྟེང་ནས་ཐོག་ཏུ་འགོས་རྗེས་“ཡ། ཅི་རེད།” ཅེས་བཤད།
ཁོམ་སྣོད་ཆས་ཚོའི་སྟེང་ནས་ཚུར་གོག་ཡོང་ནས། ཨ་མའི་མདུན་དུ་པུས་བཙུགས་
ཀྱིས་བསྡད་དེ་“ལྟོས་དང་། སྲིང་བལ་འཐོག་མཁན་དགོས་ལབ་འདུག ངས་བརྡ་པང་གི་
སྟེང་ནས་མཐོང་བྱུང་། ངས་ཁྱོད་ཚོར་དཀའ་ལས་མི་གཏོད་པའི་གནས་ཚུལ་འོག་ནས།
ཇི་ལྟར་ཁྱོད་ཚོ་དང་མཉམ་དུ་འདུག་དགོས་པའི་སྐོར་ལ་བསམ་བློ་མང་པོ་བཏང་བ་ཡིན།
ངའི་གདོང་པ་དྲག་སྐྱེད་བྱུང་བ་ན་ཕལ་ཆེར་སྐྱོན་ཡོད་རྒྱུ་མ་རེད་མོད། འོན་ཀྱང་། ང་ད་
དུང་གནས་སྐབས་རིང་གཞན་གྱིས་མཐོང་སར་འབུད་མི་རུང་། ཁྱོད་ཚོས་འཁོར་སྒམ་ཁང་
པ་དེ་ཚོ་མཐོང་ཡོད་རྒྱུ་རེད། དེ་སྲིང་བལ་འཐོག་མཁན་འདུག་ས་རེད། གཅིག་བྱས་ན་
དེ་གར་ལས་ཀ་ཡོད་རྒྱུ་རེད། ཁྱོད་ཚོ་དེ་གར་སོང་ནས། ཁང་པ་དེ་ཚོ་ལས་གཅིག་གི་ནང་
དུ་བསྡད་ན་ག་འདྲ་འདུག" ཅེས་བཤད།
ཨ་མས་དེས་ན་ཁྱོད་ཅི་བྱེད ཅེས་དྲིས།
"རྩི་ཤིང་ཚང་ཚིང་དུ་སྐྱེས་ཡོད་པའི་གྲམ་ཁ་དེ་ཁྱོད་ཚོས་མཐོང་ཡོད་རྒྱུ་རེད། ང་དེ་
གའི་རྩི་ལྡུམ་ཁྲོད་དུ་བསྐུངས་ནས། གཞན་གྱིས་མི་མཐོང་བ་བྱེད་ཐུབ། དགོང་མོར་ཁྱོད་
ཚོས་ང་ལ་བཟའ་རྒྱུ་འདྲ་བསྐྱལ་ཡོང་ན་ཆོག ལམ་བར་ནས་ངས་སྦུག་ཡུར་ཞིག་ཡོད་པ་
མཐོང་བྱུང་། ང་དེའི་འོག་ཏུ་ཉལ་བསྡད་ན་ཆོག"
ཨ་ཕས་དཀོན་མཆོག་མཁྱེན། ངས་དངོས་གནས་སྲིང་བལ་ལ་ལག་ལེན་ཞིག་རྒྱག་
འདོད་ཡ། འདི་ནི་ད་གཟོད་རང་ཉིད་ལ་ཆ་རྒྱུས་ཡོད་པའི་ལས་ཀ་ཞིག་ཡིན། ཞེས་བཤད།
ཨ་མས་"འཁོར་སྒམ་ཁང་པ་དེ་ཚོ་འདུག་ས་ཡག་པོ་ཡིན་སྲིད། ཡག་པོ་དང་སྐམ་པོ།
ཁྱོད་ཀྱིས་བལྟས་ན་ཁྱོད་རང་སྦས་སྐུང་བྱེད་ཐུབ་སའི་རྩི་ལྡུམ་མཐུག་པོ་དེ་འདྲ་འདུག་
གམ། ཋོམ།" ཞེས་བཤད།
"འདུག དེར་ངས་གསལ་པོར་བལྟས་ཡོད། ངས་འདུག་ས་ཅུང་བཟོས་རྗེས་ནང་དུ་
བསྐུངས་ནས་བསྡད་ན་ཆོག་ཅིང་། ངའི་གདོང་པ་དྲག་སྐྱེད་བྱུང་མ་ཐག་ཏུ་ཕྱི་ལོགས་སུ་
བུད་ཆོག
ཨ་མས་"འོན་ཀྱང་། གདོང་ནས་རྨ་ཤུལ་ཆེན་པོ་ཞིག་འདུག་རྒྱུ་རེད་ཨ། ཞེས་བཤད།
དེར་ཅི་སྐྱོན། མི་རེ་རེར་རྨ་ཤུལ་རེ་རེ་ཡོད་པ་རེད།
ཨ་ཕས་“ངས་ཐེངས་གཅིག་ལ་སྲིང་བལ་རྒྱ་མ་བཞི་བརྒྱ་བཏུས་མྱོང་ཡོད། ཨོ།དེ་དུས་
ལོ་ལེགས་བྱུང་བའི་སྐབས་རེད། གལ་སྲིད་ང་ཚོ་ཚང་མས་བཏུས་པ་ཡིན་ན། སྒོར་མོ་ཅུང་
ཙམ་ལེན་ཐུབ་རྒྱུ་རེད།” ཅེས་བཤད།
ཨལ་གྱིས་"དེ་ནས་ཤ་ཅུང་ཙམ་ཉོས་ཆོག ད་ལྟ་ང་ཚོས་ཅི་ཞིག་བྱེད་རྒྱུ་ཡིན།” ཞེས་
བཤད།
ཨ་ཕས་“དེ་གར་ཕྱིར་སོང་ནས། སང་ཉིན་ནམ་ལངས་པའི་བར་དུ་དོས་འཁོར་དུ་
གཉིད་ནས་འདུག ནམ་ལངས་རྗེས། ང་ཚོ་སོང་ནས་ལས་ཀ་འཚོལ། ངས་མཚན་མོའི་
མུན་པའི་ཁྲོད་ནས་ཀྱང་སྲིང་བལ་གྱི་ཐེའུ་དག་མཐོང་གི་འདུག” ཅེས་བཤད།
ཨ་མས་"འོ་ན་ཋོམ་ཅི་ཞིག་བྱེད་རྒྱུ་ཡིན།” ཞེས་དྲིས།
“ཁྱོད་ཚོས་ང་ལ་ཁ་ཡ་བྱེད་མི་དགོས། ཨ་མ། ངས་མལ་གཟན་ཞིག་འཁྱེར་འགྲོ། ཁྱོད་ཚོ་
འགྲོ་ཞོར་དུ་ལྟོས་དང་། དེ་གར་སྦུག་ཡུར་སྐམ་པོ་ཞིག་ཡོད། ཁྱོད་ཚོས་བག་ལེབ་དང་། ཡང་
ན་ཞོག་ཁོག་དང་སྐྱོ་ལྡུར་ལྟ་བུ་བསྐྱལ་ཡོང་ནས་དེ་གར་བཞག་ན་ཆོག ང་དེ་གར་ལེན་དུ་
ཡོང༌།
“ཡ་ཡ།”
ཨ་ཕས་"ངས་བལྟས་ན་དེ་མི་ཆོག་རྒྱུ་མེད་པ་འདྲ།” ཞེས་བཤད།
ཥོམ་གྱིས་ཨུ་ཚུགས་ཀྱིས་དེ་ཆོག་དང་ཆོག ངའི་གདོང་པ་ཅུང་དྲག་སྐྱེད་བྱུང་མ་ཐག་
ཏུ་ང་ཡོང་ནས་ཁྱོད་ཚོར་སྲིང་བལ་འཐོག་རོགས་བྱེད།” ཅེས་བཤད།
ཨ་མས་མོས་མཐུན་གྱིས་ཡ། དེས་ན་འགྲིག འོན་ཀྱང་། ཁྱོད་ཀྱིས་ཉེན་ཁ་གཏན་ནས་
མ་བརྒྱུད་ཨ། གནས་སྐབས་རིང་ལ་མི་སུ་གཅིག་ལའང་མཐོང་དུ་མ་འཇུག་ཅེས་བཤད།
ཁོམ་དོས་འཁོར་གྱི་རྒྱབ་ཕྱོགས་སུ་ནུར་ནས་སོང་་ངས་མལ་གཟན་འདི་འཁྱེར་འགྲོ།
ཁྱོད་ཚོ་ཕྱིར་འགྲོ་བའི་ལམ་དུ་སྦུག་ཡུར་དེ་ལ་གསལ་པོར་ལྟོས་ཤོག ཨ་མ།
ཨ་མས་གཟབ་གཟབ་བྱོས་ཨ། ཁྱོད་ཀྱིས་གཟབ་གཟབ་བྱོས་ཨ།" ཞེས་རེ་ཞུ་བྱས།
ཥོམ་གྱིས་" ཡ་ཡ། ངས་གཟབ་གཟབ་བྱེད ཅེས་བཤད་རྗེས། ཁོ་རྒྱབ་སྒོའི་སྟེང་ནས་
མར་བབས་ནས། ཆུ་རགས་འོག་ཏུ་མར་འགྲོ་བཞིན་གཟིམ་ས་བདེ།" ཞེས་བཤད།
ཨ་མས་མུན་པའི་ཁྲོད་ནས་ཁོའི་གསལ་ལ་མི་གསལ་བའི་རྒྱབ་གཟུགས་ལ་བལྟས།
ཁོ་རྒྱུག་ཆུའི་འགྲམ་གྱི་རྩི་ཤིང་གསེང་ནས་རིམ་བཞིན་མི་སྣང་བར་གྱུར། དེའི་ཚེ་ཨ་མས་
"དཀོན་མཆོག་ཐུགས་རྗེ་ཅན། ཁོ་བདེ་བར་སྨོན། ཞེས་བཤད།
ཨལ་གྱིས་ང་ཚོ་ད་ལྟ་ཕྱིར་འགྲོ་རྒྱུ་ཡིན་ནམ།" ཞེས་བཤད།
ཨ་ཕས་ད་འགྲོ ཞེས་བཤད།
ཨ་མས་དལ་མོར་སོང་། ངས་ཁོས་བཤད་པའི་སྦུག་ཡུར་དེ་གང་དུ་ཡོད་པ་ཡག་པོ་
ཞིག་བལྟ་དགོས། དེར་ལྟ་ཡག་ཅིག་བྱེད་དགོས།” ཞེས་བཤད།
ཨལ་གྱིས་ཁ་ཞེང་ཆུང་བའི་གཞུང་ལམ་གྱི་སྟེང་ནས་རླངས་འཁོར་སྔ་ནུར་ཕྱིར་ནུར་
ཐེངས་འགའ་བྱས་རྗེས། ད་གཟོད་ཁ་ཕྱིར་འཁོར་ཐུབ་སོང་། ཁོས་རླངས་འཁོར་དལ་མོར་
བསྐོར་ནས། འཁོར་སྒམ་ཁང་པ་མང་པོ་ཡོད་ས་དེར་ཕྱིར་སོང་། དོས་འཁོར་གྱི་མདུན་གློག་
དེ་འཁོར་སྒམ་ཁང་པ་ཚོའི་སྒོ་ནང་དུ་འགྲོ་སའི་རྐང་གདན་ཞེང་ཁ་ཆེན་པོ་དག་གི་སྟེང་དུ་
འཁེལ། སྒོ་མོ་ཚང་མ་ནག་བེར་བེར་རེད་ལ། མུན་པའི་ཁྲོད་དུ་འགུལ་སྐྱོད་ཅི་ཡང་མེད།
ཨལ་གྱིས་མདུན་གློག་བསད།
ཨལ་གྱིས་རོ་སི་ཤ་རོན་ལ་“ཁྱོད་དང་ཨ་ཁུ་ཇོན་གཉིས་ཀ་སྟེང་དུ་སོང་ནས་ཉོལ། ང་
འདི་རུ་འདུག་སྟེགས་སྟེང་དུ་ཉལ་འདུག" ཅེས་བཤད།
ཨ་ཁུ་ཇོན་གྱིས་གཟུགས་གཞི་ལྗིད་གོག་ཆེ་བའི་བུ་མོ་དེ་གཞུག་སྒམ་གྱི་རྒྱབ་སྒོའི་ངོས་
ནས་ཡར་བསྐྱོར་ཞིང་། ཨ་མས་སྣོད་ཆས་ཚང་མ་ས་མིག་ཆུང་ཆུང་ཞིག་ཏུ་སྤུངས། དོས་
འཁོར་གྱི་གཞུག་སྒམ་ནང་དུ། བཟའ་མི་ཚོ་བར་སྟོང་དུ་ཁྱིའུ་ཙམ་ཡང་འགྲོ་ས་མེད་པ་
བྱས་ཏེ་མཉམ་པོར་བཙངས།
འཁོར་སྒམ་ཁང་པ་ཞིག་གི་ནང་ནས། ཕྲུ་གུ་ཞིག་གིས་ངུ་སྐད་དལ་ལ་རིང་བ་ཞིག་
ཡམ་མེ་ཡོམ་མེས་སྒྲོག་ཅིང་། སྒོ་ཁྱི་ཞིག་རྒྱུག་མ་འདུར་གྱིས་ཡོང་ནས། དྲི་སྣོམ་དང་སྣ་
ཤུ་རྒྱག་བཞིན་ཇོ་ཌི་ཚང་གི་དོས་འཁོར་གྱི་མཐའ་འཁོར་དུ་དལ་མོས་ཡོང་། གྲམ་པའི་
ནང་གི་རྒྱུག་ཆུ་ཡིས་ཆུ་སྒྲ་ཤང་ཤང་དུ་སྒྲོག

ལེའུ་ཉེར་བདུན་པ།

“སྲིང་བལ་འཐོག་མཁན་དགོས་ཀྱི་ཡོད།” ཅེས་བྲིས་པའི་བརྡ་ཐོ་འདྲ་མིན་སྣ་ཚོགས་
དང་། བརྡ་པང་རྣམ་པ་སྣ་ཚོགས་གཞུང་ལམ་གཡས་གཡོན་དུ་བསླངས་ཡོད་ལ། ཤོག་བུ་
དམར་སེར་གྱི་སྟེང་དུ་“"སྲིང་བལ་འཐོག་མཁན་དགོས་ཀྱི་ཡོད། ཅེས་དཔར་པའི་བརྡ་ཡིག་
ཀྱང་ག་ས་གང་དུ་མཐོང་རྒྱུ་ཡོད།
བརྡ་ཐོའི་སྟེང་དུ། ལམ་འདི་དེད་ནས་ཤོག་ཅེས་དྲིས་ཡོད།
སྔོ་ལྗང་གི་སྲིང་བལ་སྡོང་པོ་རྣམས་ད་ལྟ་ཕྲ་ལ་ལྡེམ་ཞིང་། ལྗིད་ཏིག་ཏིག་གི་སྲིང་བལ་
གྱི་ཐེའུ་རྣམས་གང་བུ་ལས་ཕྱིར་འཕྱུར་གྱི་འདུག་པས། སྲིང་བལ་དཀར་པོ་རྣམས་ད་ལྟ་
མ་རྨོས་ལོ་ཏོག་བརྔོས་མ་ལྟར་དཀར་སོབ་བེ་རེད།
ཐེའུ་དེ་རྣམས་ལ་དངོས་གནས་མཛུབ་མོས་ལྷོད་ཤ་དང་བཅས་གཅིག་འཆང་ན་འདོད་
ཨང་།
ང་སྲིང་བལ་འཐོག་མཁན་རྩེ་གྲ་ཞིག་ཡིན།
མི་དེ་འདི་ན་ཡོད། འདི་རེད།
ང་སྲིང་བལ་འཐོག་ཏུ་ཡོང་བ་ཡིན།
ཁུག་མ་ཡོད་དམ།
ཨོ། མེད།
ཁུག་མ་རེ་ལ་སྒོར་རེ་ཡིན། ཁུག་མའི་རིན་པ་དེ་འཐུ་ཐེངས་དང་པོའི་སྲིང་བལ་རྒྱ་མ་
བརྒྱ་དང་ལྔ་བཅུའི་འཐོག་གླ་ནས་འཐེན་རྒྱུ་རེད། ཞིང་ཁའི་སྟེང་ནས་སྲིང་བལ་འཐོག་
ཐེངས་དང་པོ་ལ་རྒྱ་མ་བརྒྱ་རེར་འཐུ་གླ་སྒོར་ཟུར་བརྒྱད་ཡིན་ལ། འཐོག་ཐེངས་གཉིས་
པར་རྒྱ་མ་བརྒྱ་ལ་སྒོར་ཟུར་དགུ་རེ་ཡིན། རང་ཉིད་ཀྱི་ཁུག་མ་འདི་ནས་ལོངས། སྒོར་མོ་
གཅིག་རེད། གལ་སྲིད་ཁྱོད་ལ་སྒོར་མོ་མེད་ན། ང་ཚོས་ཁྱོད་ཀྱི་ཐེངས་དང་པོའི་རྒྱ་མ་བརྒྱ་
དང་ལྔ་བཅུའི་འཐོག་གླའི་ནང་ནས་འཐེན་རྒྱུ་བྱས་ན་ཆོག འདི་ལྟར་བྱས་ན་དྲང་གཞག་
ཡིན་ལ། དེ་ཁྱོད་ཀྱིས་ཤེས་རྒྱུ་རེད།
དེ་དྲང་པོ་དྲང་གཞག་རེད། སྲིང་བལ་འཐོག་བྱེད་ཀྱི་ཁུག་མ་སྤུས་ལེགས་གཅིག་ཡིན་
ན། དུས་ཚིགས་ཧྲིལ་པོར་བཀོལ་སྤྱོད་བྱེད་ཆོག་ལ། ཐང་ནས་དྲུད་དེ་སྣེ་མོ་གཅིག་ཟད་
ནས་རལ་སོང་ན། ཁུག་མ་མགོ་རྟིང་བརྗེས་ནས་སྣེ་གཞན་པ་དེ་སྤྱོད་ཆོག ཁུག་མའི་ཁ་
དེ་བཙེམས་རྗེས། རལ་ཡོད་པའི་རྐུབ་དེ་དྲས་བཞག་ན་འགྲིག་ཡོད། སྣེ་གཉིས་ཀ་ཟད་ཚར་
སོང་དུས། འདིས་གྱོན་ཆས་ཡག་པོ་ཞིག་བཟོ་ཆོག འདིས་དབྱར་དུས་ཀྱི་དོར་ཐུང་ཞིག་
བཟོ་ཆོག་ལ། ཉལ་གོས་ཤིག་ཀྱང་བཟོ་ཆོག གང་ལྟར། སྲིང་བལ་འཐོག་བྱེད་ཀྱི་ཁུག་མ་
ནི་ཅ་དངོས་གོ་ཆོད་ཅིག་ཡིན།
ཁུག་མ་དེ་སྐེད་པ་ནས་མར་དཔྱངས་དགོས། དེ་སྐེད་པར་བཏགས་ནས་རྐང་པ་གཉིས་
ཀའི་བར་དུ་དྲུད་དེ་འགྲོ་དགོས། ཐོག་མར་འདྲུད་སྐབས་ཡང་མོ་ཡིན། དེ་ནས་ཁྱོད་ཀྱི་
མཛུབ་རྩེས་འཇམ་སོབ་སོབ་ཀྱི་སྲིང་བལ་རེ་རེ་བཏོགས་ནས། ལག་པས་མཉེན་ཆ་དང་
བཅས་རྐང་བར་དུ་འདྲུད་བཞིན་པའི་ཁུག་མའི་ནང་དུ་འཕེན་དགོས། ཕྲུ་གུ་ཚོས་མི་ཆེན་
པོའི་རྗེས་དེད་ནས་ཡོང་ལ། ཁོ་ཚོར་ཁུག་མ་དགོས་ཀྱི་མེད། ཁོ་ཚོས་རྩྭ་ཕད་སྤྱད་ཀྱང་ཆོག་
ལ། ཐད་ཀར་ཁྱོད་ཀྱི་ཁུག་མའི་ནང་དུ་གཡུགས་ཀྱང་རུང་། དུས་ཡུན་ཡུད་ཙམ་ཕྱིན་སོང་
བས། ད་ལྟ་ཁྱོད་ཀྱི་ཁུག་མ་དེ་ལྕི་མོར་གྱུར་ཡོད། དེ་ལྟར་གཟུགས་པོ་མདུན་དུ་དགྱེ་ནས།
ཐེའུ་རེ་རེ་བཞིན་འཐོག་བཞིན་མདུན་དུ་འགྲོ་དགོས། མཛུབ་མོའི་མྱུར་ཚད་ཀྱི་སྟེང་
ནས་བཤད་ན། གང་བུ་འདེམས་གསེས་ཀྱི་ཐོག་ནས་བཤད་ན། ང་ནི་ཕུལ་བྱུང་གི་སྲིང་
བལ་འཐོག་མཁན་ཞིག་ཡིན། སྲིང་བལ་འཐོག་ཞོར་དང་གླེང་མོལ་བྱེད་ཞོར། ཡང་ན་གླུ་
དབྱངས་ལེན་ཞོར་དུ། ཁུག་མ་ལྕི་མོར་ཆགས་པའི་བར་དུ་མདུན་དུ་སོང་དང་། མཛུབ་
མོས་ཤིང་བལ་འཚོལ་ཤེས་ལ། མཛུབ་མོ་སྲིང་བལ་ལ་ཆ་རྒྱུས་ཡོད། ང་ཚོས་མིག་བགྲད་
དེ་ལས་ཀ་བྱེད་རུང་། དོན་དམ་པའི་ཚོར་ཤེས་དེ་མཛུབ་རྩེ་ན་ཡོད།
དེ་ལྟར། སྲིང་སྡོང་བསྟར་བའི་སྟེང་དུ་གླེང་མོལ་བྱེད་ཞོར་ལས་ཀ་བྱེད།
ངེད་ཚོའི་ཕ་ཡུལ་ཕྱོགས་སུ་བུད་མེད་ཅིག་ཡོད། ཁོ་མོའི་མིང་བཤད་རྒྱུ་མིན། ཁོ་མོར་
གློ་བུར་དུ་མི་རིགས་ནག་པོའི་ཕྲུ་གུ་ཞིག་བཙས་པ་རེད་ལ། དེའི་སྔོན་ལ་མི་གཞན་པ་སུ་
ཞིག་གིས་ཀྱང་འདིའི་སྐོར་ཤེས་ཡོད་པ་མ་རེད། ཕྲུ་གུའི་ཨ་ཕ་མི་ནག་དེ་སུ་ཞིག་གིས་ཀྱང་
རྩད་མ་ཆོད་པ་རེད་ལ། དུས་དེ་ནས་བཟུང་ཁོ་མོའི་མགོ་བོ་ཡར་འགྱོགས་ཐབས་མ་བྱུང་
བ་རེད། གང་ལྟར་ངས་བཤད་འདོད་པ་ནི། ཁོ་མོ་དངོས་གནས་ཕུལ་བྱུང་གི་སྲིང་བལ་
འཐོག་མཁན་ཞིག་ཡིན།
ད་ལྟ་ཁུག་མ་ལྕི་མོར་ཆགས་འདུག་པས། ཤུགས་ཀྱིས་མདུན་དུ་འདྲུད་དགོས། དཔྱི་
མགོ་དྲང་མོ་བྱས་ནས། རྨོན་རྟ་ཞིག་དང་འདྲ་བར་ཁུག་མ་རྗེས་སུ་དྲུད་ནས་འགྲོ་དགོས།
ཕྲུ་གུ་ཚོས་ཨ་ཕའི་ཁུག་མའི་ནང་དུ་མུ་མཐུད་དུ་གསོག་གི་ཡོད། འདི་ན་སྲིང་བལ་དངོས་
གནས་ཡག་འདུག ས་མགོ་དམའ་ས་རུ་སྲིང་བལ་བཏབ་པ་སྲབ་ལ། སྲབ་མོར་བཏབ་ཡོད་
ས་རུ་སྲིང་བལ་གྱི་སྟོན་ཐོག་ལྷག་ཏུ་ཡག་ཡོད། ཁ་ལི་ཧྥོར་ནེ་ཡའི་སྲིང་བལ་ལྟ་བུའི་
སྲིང་བལ་ཡག་པོ་ཞིག་མཐོང་མྱོང་མེད། བལ་གྱི་འདབ་མ་ནི་འདི་འདྲའི་རིང་པོ། ངས་
མཐོང་མྱོང་བའི་སྲིང་བལ་ཡོངས་ཀྱི་དྭངས་རྩེ་རེད། འོན་ཀྱང་། འདིས་མི་འགྱངས་པར་ས་
བཅུད་ཉམས་སུ་འཇུག་རྒྱུ་རེད། དེའི་རྐྱེན་གྱིས། གལ་སྲིད་ཁྱོད་ལ་ས་འདི་དགོས་ན། སྲིང་
བལ་འདེབས་འདོད་མཁན་ཚོའི་བྱེད་སྟངས་ལྟར། ས་འདི་བོགས་མར་ལེན་པ་ལས་ཉོ་མི་
རུང་། བོགས་མར་བླངས་ཚེ། ས་འདི་སྲིང་བལ་གྱིས་འཕྲོ་བརླག་ཏུ་བཏང་ཚར་བའི་ཉིན་
དེར། ཁྱོད་རང་ས་ཞིང་གཞན་པ་ཞིག་ཏུ་སྤོར་ཆོག
བསྟར་བ་དང་བསྟར་བ་བྱས་པའི་མི་རྣམས་ས་ཞིང་སྟེང་དུ་བསྒྲིགས་ནས་འགྲོ་བཞིན་
ཡོད་ལ། མྱུར་རྩལ་ཆེ་ཞིང་ཞིབ་ཚགས་ལྡན་པའི་མཛུབ་མོ་ཡིས། མཉེན་ཆ་ལྡན་ལ་མྱུར་
ཚད་མགྱོགས་པོས་གང་བུ་ལས་ཐེའུ་རྣམས་བཙལ་ནས་འཐོག་གི་ཡོད་ཅིང་། མིག་གིས་
ལྟ་ཙམ་ཡང་བྱེད་མི་དགོས།
གལ་སྲིད་ང་རང་ལོང་བ་ཞིག་ཡིན་པའི་དབང་དུ་བཏང་རུང་། སྲིང་བལ་འཐོག་པར་
གནད་དོན་ཡོད་རྒྱུ་མ་རེད། ང་ལ་སྲིང་བལ་གྱི་གང་བུ་འཚོལ་བར་ལྷན་སྐྱེས་ཀྱི་ཚོར་ཤེས་
ཤིག་ཡོད་པས། སྲིང་ཐེའུ་རྣམས་གཙང་མ་དང་སྤུས་དག་གིས་འཐོག་ཐུབ།
ད་ལྟ་ཁུག་མ་ཁ་གང་སོང་བས། རྩིས་ལེན་ས་ཚིགས་སུ་སྐྱེལ་དགོས། དེ་དུས་རྩོད་གླེང་
གི་མགོ་རྩོམ་གྱི་ཡོད། རྒྱ་མར་འཇལ་མཁན་གྱིས་ཁྱོད་ཀྱིས་རྒྱ་ཁར་ལྕི་བའི་ཆེད་དུ་ནང་
དུ་རྡོ་བཅུག་འདུག་ཟེར་ལ། ཁྱོད་ཀྱིས་འོ་ན་ཁོ་ལ་གནད་དོན་མེད་དམ། ཁོའི་རྒྱ་མར་ཡང་
གནད་དོན་འདུག་ཟེར་ངེས། མཚམས་ལ་ལར་ཁོས་བཤད་པ་འགྲིག་ཡོད་དེ། ཁྱོད་ཀྱིས་
དངོས་གནས་ནང་དུ་རྡོ་འགའ་རེ་བཏུས་ཡོད་ཅིང་། སྐབས་ལ་ལར་ཁྱོད་འགྲིག་ཡོད་དེ།
ཁོས་ཏན་ཏན་རྒྱ་ཚད་བསྣོགས་ཡོད། ཡང་སྐབས་འགར་ཕྱོགས་གཉིས་ཀར་ཡང་གནད་
དོན་ཡོད་དེ། རྡོ་བཅུག་པའི་ཁུག་མ་དང་། རྒྱ་ཁ་བསྣོགས་པའི་རྒྱ་མ་གཉིས་ཀ་ཐོ་ཐུག་
དུས་ཀྱང་ཡོད། ཁ་འཛིང་གི་སྣེ་རུ་ལག་འཛིང་ཡང་ཡོང་གི་ཡོད་ཅིང་། ཁྱོད་ཀྱིས་མགོ་
འཕངས་མཐོན་པོར་འདེགས་ལ། ཁོས་ཀྱང་མགོ་འཕངས་མཐོན་པོར་འདེགས་ངེས། རྡོ་
ཅུང་ཙམ་རེ་འདྲེས་པར་ཧ་ལས་རྒྱུ་ཅི་ཡོད་པ་རེད། རྡོ་ལོག་གཅིག་འདྲེས་ཡོད་ཀྱང་སྲིད་
པ་རེད། རྒྱ་མ་བཞི་ཆ་གཅིག་ཙམ་རེད་ཡ། རྒྱུན་དུ་རྩོད་པ་ཁོ་ན་བྱེད།
དེ་ནས་ཁུག་མ་སྟོང་པ་འཁྱེར་ནས་ཕྱིར་ཡོང་ལ། རང་ཉིད་ཀྱི་རྩིས་ཐོའི་ནང་དུ་ཐོ་
འགོད་བྱེད་ཀྱི་ཡོད། དེ་ལྟར་མི་བྱེད་ཐབས་མེད་ཡིན་ཏེ། ཁྱོད་ཀྱིས་ཐོ་འགོད་བྱེད་བཞིན་པ་
མཐོང་ཚེ། ཁོ་ཚོས་ཁྱོད་ལ་མགོ་སྐོར་གཏོང་གི་མ་རེད། ཁྱོད་ཀྱིས་རང་ཉིད་ཀྱི་རྒྱ་ཚད་ནོར་
ཚེ། དེ་དུས་བླ་མ་དཀོན་མཆོག་མཁྱེན་ཟེར་རྒྱུ་ལས་མེད།
འདི་ནི་ལས་ཀ་ཡག་པོ་ཞིག་ཡིན། ཕྲུ་གུ་ཚོ་ཡང་མཐའ་འཁོར་དུ་རྒྱུག་གི་ཡོད། སྲིང་
འཐོག་འཕྲུལ་འཁོར་+ ཟེར་བ་གོ་མྱོང་ཡོད་དམ།
གོ་མྱོང་ཡོད།
ཨུན། གཅིག་གིས་ཟེར་ན། གལ་སྲིད་དེ་དངོས་སུ་སླེབས་པ་ཡིན་ན། ང་ཚོ་ལས་མེད་
ཆགས་རྒྱུ་རེད་ཟེར།
དགོང་མོར་སླེབས་དུས། ཚང་མ་ངལ་དུབ་ཀྱིས་མནར་ཡོད་མོད། འོན་ཀྱང་། ཡོང་
འབབ་གང་འཚམས་ལོན་ཡོད། ང་དང་སྐྱེ་དམན། ཕྲུ་གུ་ཚོ་བཅས་ཀྱིས་མཉམ་དུ་སྒོར་
མོ་གསུམ་ལོན་སོང་།
རླངས་འཁོར་རྣམས་སྲིང་བལ་ཞིང་ཁ་རུ་ཡོང་གི་ཡོད་ལ། སྲིང་བལ་འཐོག་མཁན་
གྱིས་ཞག་སྒར་རྒྱག་གི་ཡོད། སྟེང་དུ་དྲ་གཟེབ་འཐེན་པའི་དོས་འཁོར་མཐོ་ཞིང་ཆེ་བ་
ཁག་དང་། དེ་བཞིན་འདྲུད་འཁོར་རྣམ་པ་སྣ་ཚོགས་ཀྱི་སྟེང་དུ་དཀར་སོབ་སོབ་ཀྱི་སྲིང་
བལ་མཐོན་པོར་བརྩིགས་ནས་འགྲོ་ཡི་ཡོད། སྲིང་བལ་རྣམས་ལྕགས་རའི་ར་བའི་སྟེང་
དུ་ཐོགས་ཡོད་ལ། རླུང་བུ་གཡུག་སྐབས་སྲིང་བལ་རྡོག་པོ་རྡོག་པོ་བྱས་ཏེ་གཞུང་ལམ་
སྟེང་དུ་འདྲིལ་ནས་འགྲོ། དེ་ལྟར་དཀར་ཞིང་གཙང་བའི་སྲིང་བལ་རྣམས་སྲིང་བལ་ཤད་
འཁོར་ཁང་དུ་སྐྱེལ་བཞིན་ཡོད། དེ་ནས་མཐོན་པོར་བརྩིགས་པའི་སྲིང་བལ་དོ་པོ་རྣམས་
བཙིར་གནོན་ཐུམ་འཇུག་ཁང་དུ་འཁྱེར་དགོས། སྲིང་བལ་རྣམས་ཁྱོད་ཀྱི་གྱོན་གོས་དང་
སྨ་རའི་སྟེང་དུ་འགོས་ཡོང་ལ། ཁྱོད་ཀྱིས་སྣབས་ཤིག་བུས་ན། སྣ་ཁུང་ནས་ཀྱང་སྲིང་
བལ་འབུད་ཀྱི་ཡོད།
མུ་མཐུད་དུ་སྒུར་སྒུར་གྱིས་མདུན་དུ་སོང་ནས། ས་མ་རུབ་གོང་དུ་ཁུག་མ་འདི་གང་
ཐབས་བྱེད་དགོས། གྲུང་ཤ་དོད་པའི་མཛུབ་མོས་སྲིང་བལ་འདེམས་སྒྲུག་བྱེད་བཞིན་མདུན་
དུ་སྐྱོད། ད་ལྟ་དགོང་ཁར་སླེབས་ཡོད་པས། ཕྲུ་གུ་ཚོ་ཐང་ཆད་ནས་ཡོད་ཅིང་། རྨོ་སློག་
ཕྲུ་གསུམ་བྱས་པའི་ས་ངོས་སུ་ཁོ་ཚོའི་རྐང་པ་ཐོགས་ཀྱི་ཡོད། ད་ལྟ་ཉི་མ་ནུབ་རིའི་ངོས་སུ་
དམའ་སར་འབབ་བཞིན་གདའ།
ལས་ཀ་འདི་ད་དུང་དུས་ཡུན་རིང་ཙམ་ལ་ཡོད་ན་ཨང་འདོད། གླ་ཆ་བཟང་རྒྱུ་མེད་
མོད། འོན་ཀྱང་། ད་དུང་དུས་ཡུན་རིང་ཙམ་ལ་ལས་རྒྱུ་ཡོད་ན་ཨང་འདོད།
ལམ་ཆེན་གྱི་སྟེང་ནས། བརྡ་ཡིག་གིས་བཀུག་ཡོང་བའི་འཁོར་རྙིང་མང་པོ། འཚང་
ཁ་ཤིག་ཤིག་གིས་ཡོང་གི་ཡོད།
སྲིང་བལ་ཁུག་མ་ཡོད་དམ།
མེད།
དེས་ན་ཁུག་མ་རེ་ལ་སྒོར་རེ་རེད།
གལ་སྲིད་འདི་གར་ང་ཚོ་མི་ལྔ་བཅུ་མ་གཏོགས་མེད་ན། ང་ཚོར་ལས་ཀ་ཡུད་ཙམ་ལ་
ལས་རྒྱུ་ཡོད་མོད། འོན་ཀྱང་། ད་ལྟ་འདི་གར་ལས་ཀ་པ་མི་ལྔ་བརྒྱ་ཡོད་པས། ལས་ཀ་ཡུན་
རིང་ལ་འདང་གི་མ་རེད། མི་ཞིག་གིས་རང་ཉིད་ཀྱི་ཁུག་མའི་རིན་པ་ཙམ་ཡང་མ་ལོན་
པའི་གནས་ཚུལ་གོ་མྱོང་ཡོད། ཁོས་ལས་ཀ་ལས་ས་རེ་རེར་ཁུག་མ་གསར་པ་རེ་རེ་བླངས་
ཤིང་། ཁུག་མའི་རིན་པ་མ་ལོན་གོང་དུ། ལས་ཀ་ཚང་མ་རྫོགས་ཀྱི་ཡོད་པ་རེད།
923

ཞེ་སྡང་གི་རྒན་འབྲུམ།
དཀོན་མཆོག་ཐུགས་རྗེ་ཆེན་པོའི་དོན་དུ། སྒོར་མོ་ཅུང་ཙམ་གསོག་ཐབས་བྱོས་
དང་། དགུན་མགྱོགས་པོར་འཆར་ཡོང་གི་ཡོད་ཅིང་། དགུན་ཁར་ཁ་ལི་ཧྥོར་ནེ་ཡ་ན་
ལས་ཀ་གཅིག་ཀྱང་ལས་རྒྱུ་མེད། ས་མ་རུབ་གོང་དུ་ཁུག་མའི་ཁ་གང་ཐབས་བྱོས། ངས་
མི་དེས་ཁུག་མའི་ནང་དུ་སྤོ་ཐོ་གཉིས་བཅུག་པ་མཐོང་བྱུང་།
ཡ། དེས་ན་ཅི་རེད། ངས་རྒྱ་ཁ་བསྣོགས་པའི་རྒྱ་མ་དེའི་རྒྱ་ཚད་སྙོམས་ཐབས་བྱས་པ་
ཙམ་ཡིན།
ཡ། འདི་ངའི་རྩིས་ཐོ་རེད། སྟེང་དུ་རྒྱ་མ་སུམ་བརྒྱ་བཅུ་གཉིས་ཐོ་འགོད་བྱས་ཡོད།
ད་རེད།
དཀོན་མཆོག་ཡེ་ཤུ། ཁོས་རྩོད་པ་གཅིག་ཀྱང་བརྒྱབ་མ་སོང་བས། ཁོས་རྒྱ་ཁ་བསྣོགས་
ཡོད་པ་ཐག་ཆོད་རེད། ཡ། གང་ལྟར་དེ་རིང་གི་ལག་ཡོང་མི་བཟང་རྒྱུ་མེད།
ཁོ་ཚོས་ཟེར་ན། ད་དུང་མི་གྲངས་སྟོང་ཕྲག་གཅིག་འདི་ཕྱོགས་སུ་ཡོང་གི་འདུག་ཟེར་
བས། སང་ཉིན་ལས་ཀ་འཕྲོག་རེས་བྱེད་དགོས་ཐུག་རྒྱུ་རེད། གང་ལྟར་ངས་ཁ་ལག་མྱུར་
མོས་འབད་བརྩོན་བྱེད་རྒྱུ་ཡིན།
སྲིང་བལ་འཐོག་མཁན་དགོས་ཀྱི་ཡོད། འཐོག་མཁན་ག་ཚོད་མང་ན། སྲིང་བལ་
རྣམས་ཤད་འཁོར་ཁང་དུ་དེ་ཚད་ཀྱིས་མགྱོགས་པོར་སླེབས་ཀྱི་ཡོད།
ད་སྲིང་བལ་འཐོག་མཁན་གྱི་སྒར་ནང་དུ་སོང་།
དཀོན་མཆོག་ཐུགས་རྗེ་ཆེན་པོ། དོ་ནུབ་ཤ་རྩིབ་བཟའ་རྒྱུ་ཡོད། ང་ཚོས་ཤ་རྩིབ་བཟའ་
བྱེད་ཀྱི་སྒོར་མོ་ལོན་སོང་། ཕྲུ་གུ་ཆུང་ཆུང་འདི་ཐང་ཆད་འདུག་པས། ཁོ་ལག་པས་ཡར་
སྐྱོར་ཞིག སྔོན་ལ་སོང་ནས་ཤ་རྩིབ་རྒྱ་མ་བཞི་ཉོས་ཤོག སྐྱེ་དམན་རྒན་མོ་ཐང་ཆད་དྲགས་
མེད་ན། དོ་ནུབ་ང་ཚོར་སོབ་གོར་ཡག་པོ་འགའ་རེ་ཡང་བཟོ་སྲིད།

ལེའུ་ཉེར་བརྒྱད་པ།

དེ་གར་འཁོར་སྒམ་ཁང་པ་བཅུ་གཉིས་ཡོད་ཅིང་། ཚང་མ་ཆུ་ཕྲན་འགྲམ་གྱི་ཐང་བདེ་རུ་
གཅིག་སྣེར་གཅིག་མཐུད་དེ་བསྒྲིགས་ཡོད། འདྲུད་འཁོར་དྲུག་རེ་བསྟར་བ་བྱས་ཏེ། བསྟར་
བ་གཉིས་བསྒྲིགས་ཡོད། འདྲུད་འཁོར་ཚོའི་འཁོར་ལོ་བླངས་ཟིན། ཞེང་ཆེ་བའི་འདེད་སྒོ་
ཚོའི་མདུན་དུ་པང་ལེབ་འགའ་ཤས་བགྲོད་ཟམ་གྱི་ཚུལ་དུ་འཕངས་ཡོད། འཁོར་སྒམ་
ཁང་པ་འདི་ཚོ་ནི་ཆུ་འགོག་དང་རླུང་འགོག་གི་ནུས་པ་ལྡན་པའི་སྡོད་ཁང་ཡག་པོ་ཡིན་
ལ། ཁང་པ་ཚོའི་མགོ་མཇུག་རེ་རེར་ཁྱིམ་ཚང་རེ་རེ་བྱས་ཏེ། བསྡོམས་པས་ཁྱིམ་ཚང་ཉེར་
བཞི་བསྡད་ཡོད། འདི་དག་ལ་སྒེའུ་ཁུང་མེད་པས། ཞེང་ཆེ་བའི་སྒོ་མོ་དེ་དག་རྒྱུན་དུ་ཕྱེས་
ཡོད། འཁོར་སྒམ་ཁང་པ་འགའ་རེའི་དཀྱིལ་ནས་རས་ཡུག་འཐེན་ནས་ཤག་བཅད་ཡོད་
ལ། ཁང་པ་འགའ་རེའི་ནང་དུ་སྒོ་ཡོད་ས་དེ་ཁྱིམ་ཚང་གཉིས་ཀའི་ས་མཚམས་བྱས་ནས།
བར་ཤག་དམིགས་བསལ་གྱིས་ལོགས་སུ་བཅད་མེད།
ཇོ་ཌི་ཚང་གི་ཁྱིམ་མི་རྣམས་འདི་ལྟ་བུའི་ཁང་པ་ཞིག་གི་སྣེ་གཅིག་ཏུ་བསྡད་ཡོད། ཁང་
པ་འདིའི་ནང་གི་གཞི་འཛིན་སྔོན་མ་ཞིག་གིས་སྣུམ་སྣོད་ལྕགས་ཀྲིན་ལས་བཟོས་པའི་
ཐབ་ཀ་དུད་ཁུང་དང་ལྡན་པ་ཞིག་ཤུལ་དུ་བསྐྱུར་ཡོད་ལ། ལྕགས་ཐབ་ཀྱི་དུད་ཁུང་དེ་
འགྲམ་གྱི་གྱང་ངོས་ནས་ཕྱི་ལོགས་སུ་ཕུད་ཡོད། འཁོར་སྒམ་ཁང་པ་འདི་སྒོ་མོ་ཡངས་པོར་
ཕྱེས་ཡོད་ནའང་། ཁང་པ་འདིའི་ཕུག་སྣེ་རུ་ད་དུང་ཡང་ནག་དུབ་རེད། ཨ་མས་ཁང་པའི་
དཀྱིལ་ནས་ཁོ་ཚང་གི་རས་རྒོད་ཡུག་ཆེན་དེ་འཐེན་ནས་བར་ཤག་བཅད་ཡོད།
ཁོ་མོས་"འདི་ཡག་པོ་འདུག གཞུང་བཙུགས་གཞིས་སྒར་དེའི་འཕྲོ་ནས། འདི་ཕལ་
ཆེར་སྡོད་ས་ཡག་ཤོས་དེ་ཡིན་པ་འདྲ།” ཞེས་བཤད།
དགོང་མོ་རྟག་པར་ཁོ་མོས་ཉལ་གདན་རྣམས་ཐང་ལ་འདིང་གི་ཡོད་ཅིང་། ཞོགས་པ་
རྟག་པར་ཕྱིར་སྒྲིལ་བཞིན་ཡོད། ཉིན་དཀར་རྟག་པར་ཁོ་ཚོ་ཞིང་ནང་དུ་སྲིང་བལ་འཐོག་
ཏུ་འགྲོ་ཡི་ཡོད་ཅིང་། དགོང་མོ་རྟག་པར་ཁོ་ཚོར་ཤ་བཟའ་རྒྱུ་ཡོད། གཟའ་སྤེན་པའི་ཉིན་
ཞིག་ལ། ཁོ་ཚོས་རླངས་འཁོར་བསྐོར་ནས་ཋ་ལར་རྫོང་ཐོག་ཏུ་སོང་སྟེ་ཁྱིམ་ལ་ལྕགས་ཐབ་
ཅིག་ཉོས་ཤིང་།དེ་བཞིན་ཨལ་དང་ཨ་ཕ། ཝིན་ཧྥིལད་དང་ཨ་ཁུ་ཇོན་བཅས་ལ་ལས་དོར་
རེ་ཉོས་ཡོད། ཁོ་ཚོས་ད་དུང་ཨ་མ་ལ་ཡང་ལྭ་བ་ཞིག་ཉོས་ཡོང་བས། ཨ་མས་རང་ཉིད་ཀྱི་
སྔོན་ཆད་ཀྱི་ལྭ་བའི་ནང་ནས་ཡག་ཤོས་དེ་རོ་སི་ཤ་རོན་ལ་སྤྲད།
ཨ་མས་"ཁོ་མོའི་གྲོད་ཁོག་འདི་འདྲ་ཆེན་པོ་ཡིན་པས། ད་ལྟ་ཁོ་མོར་གྱོན་ཆས་གསར་
པ་ཉོས་ན་འཕྲོ་བརླག་རེད། ཅེས་བཤད།
ཇོ་ཌི་ཚང་ཁ་ལས་དགེ་ནས་འདི་གར་སླེབས་མགོ་སྔ་བས། ཁོ་ཚང་ལ་འཁོར་སྒམ་
ཁང་པའི་ནང་ནས་སྡོད་ས་རྙེད། རྗེས་ནས་ཡོང་མཁན་ཚོའི་རས་གུར་གྱིས་ཐང་བདེ་ཆུང་
ཆུང་དེ་ཁ་བཀང་ཡོད་ཅིང་། དེང་སང་། སྔོན་དུ་སླེབས་ནས་ཁང་པའི་ནང་དུ་སྡོད་ཐུབ་
མཁན་ཚོ་ནི་ཅུང་སྐུ་དྲག་ལྟ་བུར་གྱུར་ཡོད།
ཆུ་ཕྲན་ཆུང་ཆུང་དེ་ཕར་དཀྱོག་ཚུར་དཀྱོག་གིས། མཚམས་ལ་ལར་ལྕང་ཚལ་གྱི་
གསེབ་ནས་ཚུར་ཡོང་གི་ཡོད་ལ། སྐབས་ལ་ལར་ལྕང་ཚལ་གྱི་ཁྲོད་དུ་ཕར་ཕྱིར་རྒྱུག་གི་
ཡོད། འཁོར་སྒམ་ཁང་པ་རེ་རེའི་རྩ་ནས་ཆུ་ཕྲན་གྱི་ཕྱོགས་སུ་འཇགས་འཇགས་སུ་གྱུར་
པའི་ལམ་ཕྲན་རེ་ཡོད། ཁང་པ་ཚོའི་བར་དུ་གོས་སྐེམ་ཐ་གུ་རེ་འཐེན་ཡོད་ཅིང་། ཉིན་མོ་
རྟག་པར་དེ་དག་གི་སྟེང་དུ་ཉི་མར་སྐམ་པའི་གྱོན་གོས་ཀྱིས་གང་ཡོད།
དགོང་དྲོ། ཁོ་ཚོས་སོ་སོའི་ཁུག་མ་མཆན་འོག་ཏུ་བཙིར་ཏེ་ཞིང་ནང་ནས་ཚུར་ཕྱིར་
ཡོང་གི་ཡོད་ཅིང་། དེ་ནས་ཁོ་ཚོ་ལམ་གྱི་བཞི་མདོ་རུ་ཡོད་པའི་ཚོང་ཁང་དེ་རུ་སོང་ནས།
ཉིན་རེའི་མཁོ་དངོས་ཉོ་ཡི་ཡོད་ལ། སྐབས་དེར་ཚོང་ཁང་དུ་རྒྱུན་དུ་སྲིང་བལ་འཐོག་
མཁན་མང་པོ་སླེབས་ཀྱི་ཡོད།
དེ་རིང་ག་ཚོད་ལོན་སོང་།
"དེ་རིང་འགྲིག་འདུག ང་ཚོས་སྒོར་མོ་གསུམ་དང་ཕྱེད་ཀ་ལེན་ཐུབ་སོང་། ལས་ཀ་འདི་
ཡུན་ཅུང་ཙམ་རིང་བར་སྨོན། ཕྲུ་གུ་ཚོ་ལ་ཡང་སྲིང་བལ་འཐོག་རྩལ་འབུད་ཀྱི་འདུག ཨ་
མས་ཁོ་ཚོར་ཁུག་མ་ཆུང་ཆུང་རེ་བཟོས་ཡོད། ཁོ་ཚོས་མི་ཆེན་མོའི་ཁུག་མ་འདྲུད་མི་
ཐུབ་པས། སྔོན་མ་ཡིན་ན་ཁོ་ཚོས་བཏོགས་རྗེས་མི་ཆེན་པོའི་ཁུག་མའི་ནང་དུ་འཕེན་གྱི་
ཡོད། དེ་བས་ཨ་མས་ནང་སྟོད་རྙིང་པ་འགའ་རེ་སྤྱད་ནས་ཁོ་ཚོར་ཡང་ཁུག་མ་ཆུང་ཆུང་
རེ་བཟོས་ཡོད་པས། ད་ལྟ་གནད་དོན་ཅི་ཡང་མི་འདུག"
ཨ་མ་ཤ་འཚོང་སྟེགས་བུའི་མདུན་དུ་སོང་། ཁོ་མོས་མཛུབ་མོ་མཆུ་རྩེ་རུ་སྦྱར་ནས
མཛུབ་སྟེང་དུ་ཕུ་འདེབས་ཞོར་དུ་བསམ་བློ་ཞིབ་མོ་ཞིག་བཏང་རྗེས་”“དེ་རིང་ད་ཕག་ཤའི་
ཤ་རྩིབ་རེ་ཉོ་དགོས་རྒྱུ་རེད། རིན་གོང་ག་ཚོད་རེད།” ཅེས་བཤད།
རྒྱ་མ་གང་ལ་སྒོར་ཟུར་གསུམ་རེད་ལགས། ལྕམ་ལགས།
“ཡ། ང་ལ་རྒྱ་མ་གསུམ་ཚད་དང་། དེ་ནས་ཟོག་ཤ་བཙོ་རྒྱུ་ཡག་པོ་ཞིག་ཀྱང་དགོས།
ངའི་བུ་མོས་སང་ཉིན་ཤ་དེ་བཙོ་ཆོག་གི་རེད། དེ་ནས་ངའི་བུ་མོས་འཐུང་རྒྱུའི་འོ་མ་ལྕགས་
ཀྲིན་གཅིག་ཀྱང་དགོས། ཁོ་མོས་འོ་མར་སེམས་པ་འཁྲེང་ཡོད། ཡུན་རིང་མ་འགོར་བར་ཁོ་
མོར་ཕྲུ་གུ་བཙའ་རྒྱུ་རེད་ལ། སྐྱེ་གཡོག་མ་མས་ཁོ་མོས་འོ་མ་བཏུང་དགོས་ཟེར། ཡ། དེ་
ནས་གཅིག་བལྟ་དང་། ཞོག་ཁོག་ནི་ད་དུང་ཡོད།
ཨ་ཕས་ལག་ཏུ་བུ་རམ་ལྡེ་གུའི་ལྕགས་ཀྲིན་ཞིག་བཟུང་ནས་ཚུར་ཉེ་སར་ཡོང་ནས་
འདི་ཅུང་ཉོས་ནས། སྒོང་བག་ཚ་སྲེག་རེ་བཟོས་ན་ག་འདྲ་འདུག” ཅེས་བཤད།
ཨ་མས་སྨིན་མ་ཞིག་བསྡུས་"འདི། ཨུན། ཡ། འདི་ཉོ་རྒྱུ་བྱེད། ང་ཚོར་བག་ལེབ་སྲེག་
ཕྱེ་མང་པོ་ཡོད།"
རུ་ཐེ་ཡིས་ལག་ཏུ་མ་རྨོས་ལོ་ཏོག་གི་ཡོས་ཤོག་སྒམ་ཆེན་པོ་གཉིས་འཁྱེར་ནས་ཁོ་ཚོའི་
ཉེ་སར་ཡོང་ཞིང་། ཁོ་མོའི་མིག་ནང་དུ་རྒྱལ་ཕམ་ཐག་གཅོད་ཀྱི་དྲི་རྟགས་ཆེན་པོ་ཞིག་
ཤར། ཨ་མས་མགོ་བོ་གཡུག་གཡུག་བྱས་ནས་ཁོ་མོས་ཕམ་ཁ་ཉོ་རྒྱུ་ཡིན་ནམ་ཡང་ན་ཁོ་
མོས་མགོ་བོ་ནང་དུ་གུག་ནས་དགའ་ཚོར་དཔག་ཏུ་མེད་པའི་རྒྱལ་ཁ་ཞིག་འཐོབ་རྒྱུ་རེད།
ཁོ་མོས་ཨ་མ།" ཞེས་ཟེར་བཞིན་སྒམ་དེ་གཉིས་ལག་ཏུ་བཟུང་། ཁོ་མོས་ཨ་མའི་ཡིད་
སེམས་འགུག་ཆེད་དུ། སྒམ་དེ་གཉིས་ཡར་འདེགས་མར་ཕབ་བྱས།
“ཡ། ད་དེ་ཁྱོད་ཀྱིས་ཕྱིར་ཞོག”
རུ་ཐེ་ཡི་མིག་ནང་དུ་ཕམ་ཁའི་སྤྲིན་ནག་འཁྲིགས་བཞིན་པའི་སྐབས་སུ། ཨ་ཕས་
“འདི་ཚོ་རེ་རེར་སྐར་མ་ལྔ་ཙམ་མ་གཏོགས་མི་དགོས། དེའི་སྟེང་དུ། ཁོ་ཚོས་དེ་རིང་ལས་
ཀ་དངོས་གནས་ཡག་པོ་ལས་སོང་།" ཞེས་བཤད།
"ཡ། དེས་ན་...།” རུ་ཐེ་ཡི་མིག་ནང་དུ་སྐུང་ཐབས་མེད་པའི་སྤྲོ་སྣང་གི་ཉི་མ་ཤར་ཡ།
དེས་ན་ཉོ།
ཁོ་མོ་ཁ་ཕྱིར་འཁོར་ནས་མདའ་འཕངས་པ་ལྟར་བརྒྱུགས་ཤིང་། སྒོ་ལམ་བར་དུ་ཁོ་
མོས་ཝིན་ཧྥིལད་ཀྱི་རྗེས་ཟིན། དེ་ནས་ཁོ་མོས་ཁོ་འབུད་འཐེན་བྱེད་བཞིན་ས་སྲོད་ཀྱི་སྣང་
བའི་ཁྲོད་དུ་ཁྲིད་སོང་།
ཨ་ཁུ་ཇོན་གྱིས་ལག་མཐིལ་སེར་པོ་ཡིན་པའི་རས་རྒོད་ཀྱི་ལག་ཤུབས་ཆ་གཅིག་ལག་
ཏུ་བླངས་ནས། དེ་ལག་མགོར་བསྐོན་རྗེས་ཡང་བསྐྱར་ཕྱིར་ཕུད། དེ་ནས་ཁོ་དལ་མོས་ཆང་
རག་འགྲེམས་སྒྲོམ་དུ་སོང་ནས། དམ་བེ་ཚོའི་སྟེང་གི་ཤོག་བྱང་ལ་བལྟས། ཨ་མས་ཁོ་
མཐོང་ནས་“ཨ་ཕ།” ཞེས་ཟེར་བཞིན་ཨ་ཁུ་ཇོན་གྱི་ཕྱོགས་སུ་མགོ་བོ་གཡོན།
ཨ་ཕ་སོས་དལ་གྱིས་ཁོའི་འགྲམ་དུ་སོང་། ཇོན། ཁ་སྐོམ་གྱི་འདུག་གམ།”
"མ་རེད། མིན།
ཨ་ཕས་སྲིང་བལ་འཐོག་ཚར་བའི་བར་དུ་སྒུགས་དང་། དེ་ནས་ཤི་ཤི་བར་དུ་ཐེངས་
གཅིག་བཟི་ཆོག ཅེས་བཤད།
ཨ་ཁུ་ཇོན་གྱིས་“འདིས་ང་ལ་དེང་སང་སྡུག་གཏོད་ཀྱི་མི་འདུག ངས་ལས་ཀ་ཧུར་
བརྩོན་གྱིས་ལས་བཞིན་ཡོད་ལ། གཉིད་ཀྱང་སྐྱིད་པོ་ཁུག་གི་འདུག རྨི་ལམ་ངན་པ་རྨི་རྒྱུ་
མེད་ལ། སྡུར་བ་ངན་པའང་འཐེན་རྒྱུ་མེད།" ཅེས་བཤད།
"ཁྱོད་ཀྱིས་དམ་བེ་དེ་དག་ལ་བལྟས་ནས་ཁ་ཆུ་འཛར་བཞིན་པ་མཐོང་བྱུང་ཨ།
"ངས་དམ་བེ་དེ་ཚོ་ཕལ་ཆེར་མཐོང་ཡང་མཐོང་མ་སོང་། དགོད་བྲོ་བ་ཞིག་ལ། ངས་
ཅ་ལག་འགའ་རེ་ཉོ་འདོད། རང་ཉིད་ལ་དགོས་མཁོ་མེད་པའི་ཅ་ལག་དེ་འདྲ། དཔེར་ན།
ངས་བདེ་འཇགས་ཁ་སྤུ་བཞར་གྲི་ཉོ་འདོད་ལ། ད་དུང་ཕར་ཕྱོགས་སུ་བཤམས་ཡོད་
པའི་ལག་ཤུབས་དེ་འདྲ་ཡང་ཉོ་འདོད། དེ་ཚོ་གོང་ཧ་ཅང་ཁེ་པོ་རེད།”
ཨ་ཕས་‘ལག་ཤུབས་གོན་ནས་སྲིང་བལ་འཐོག་མི་ཐུབ་ཨ། ཞེས་བཤད།
དེ་ངས་ཤེས། དེ་བཞིན་ང་ལ་བདེ་འཇགས་ཁ་སྤུ་བཞར་གྲི་ཡང་དགོས་དོན་མེད། ཅ་
ལག་དེ་ཚོ་དེ་གར་བཤམས་བཞག་དུས། རང་ཉིད་ལ་མཁོ་རུང་མི་མཁོ་རུང་། སེམས་ནས་
ཉོ་འདོད་པ་དེ་འདྲ་རེད།”
ཨ་མས་“ད་ཤོག་དང་། ང་ཚོར་དགོས་རྒྱུ་ཚང་མ་ཉོས་ཟིན།” ཞེས་བོས། ཁོ་མོས་ཁུག་
མ་ཞིག་འཁུར་ཞིང་། ཨ་ཕ་དང་ཨ་ཁུ་ཇོན་གཉིས་ཀས་ཐུམ་སྒྲིལ་རེ་རེ་འཁུར། རུ་ཐེ་དང་
ཝིན་ཧྥིལད་གཉིས་ཀས་སྒོ་ཕྱི་ན་ཁོ་ཚོར་སྒུག་ནས་འདུག་ཅིང་། ཁོ་ཚོས་མིག་ཤ་བསྒྲིམས་
ནས་ལྟ་བ་དང་། འགྲམ་པ་གཉིས་ཀ་མ་རྨོས་ལོ་ཏོག་གི་ཡོས་ཀྱིས་བཀང་ནས་འབུར་འབུར་
བྱས་འདུག
ཨ་མས་“ད་ཁོ་ཚོས་དགོང་ཟས་བཟའ་འདོད་ཡོད་རྒྱུ་མ་རེད།” ཅེས་བཤད།
ད་ལྟ་མི་རྣམས་འཁོར་སྒམ་ཁང་པའི་ཕྱོགས་སུ་ཕྱིར་འཚང་ཡོང་། རས་གུར་ཚོའི་ནང་
ནས་སྒྲོན་མེ་སྦར་འདུག་ཅིང་། དུད་ཁུང་ཚོ་ལས་དུད་པ་ལྷོག་ལྷོག་ཏུ་འཕྱུར། ཇོ་ཌི་ཚང་
གི་བཟའ་མི་ཚོ་ཁོ་ཚོའི་ཁང་མདུན་གྱི་བགྲོད་ཟམ་སྟེང་ནས་ནང་དུ་སོང་ནས། ཁོ་ཚང་
གི་ཕྱོགས་ཀྱི་ཕུག་སྣེ་དེ་རུ་སོང་། རོ་སི་ཤ་རོན་ཐབ་འགྲམ་དུ་སྒམ་ཞིག་གི་སྟེང་དུ་བསྡད་
འདུག་ཅིང་། ཁོ་མོས་མེ་བུས་ཡོད་པས། ཐབ་ཀ་ངར་ནས་ཁ་མདོག་སྨུག་ནག་ཏུ་གྱུར་
འདུག ཁོ་མོས་“ཁྱོད་ཚོས་འོ་མ་ཨེ་ཉོས། ཞེས་དྲིས།
"ཉོས་པ་ཡིན། འདི་རེད།"
ཡ། ང་ལ་བྱིན་དང་། ངས་ཉིན་གུང་ནས་བཟུང་མ་བཏུངས།”
"ཁོ་མོའི་སེམས་སུ་འདི་ནི་སྨན་ལྟ་བུ་ཞིག་ཏུ་བརྩིས་འདུག་ཨ།
"མ་མ་དེས་ཟེར་ན། འདི་དངོས་གནས་སྨན་ལྟ་བུ་རེད་ཟེར།
"ཁྱོད་ཀྱིས་ཞོག་ཁོག་གྲ་སྒྲིག་བྱས་ཟིན་ནམ།
"བྱས་པ་ཡིན། འདི་རེད། ཤུན་ལྤགས་བཤུས་ཟིན།”
ཨ་མས་"ང་ཚོས་དེ་བརྔོས་འཇོག དེ་རིང་ཤ་རྩིབ་ཉོས་ཡོད། ཞོག་ཁོག་དེ་ཚོ་རྔོད་སླང་
གསར་པ་དེའི་ནང་དུ་གཏུབས་ནས། སྟེང་དུ་ཙོང་འགའ་རེ་གཡུགས། ཡ། ཁྱོད་ཚོ་སོང་
ནས་ལག་པ་ཁྲུས་ལ། ཚུར་ཕྱིར་ཡོང་དུས་ཆུ་ཟོའི་ནང་དུ་ཆུ་ཁྱེར་ཤོག རུ་ཐེ་དང་ཝིན་
ཧྥིལད་གཉིས་ཀ་གང་དུ་ཕྱིན་སོང་བ་རེད། ཁོ་ཚོས་ཀྱང་བཀྲུ་དགོས། ཁོ་ཚོ་རེ་རེར་མ་རྨོས་
ལོ་ཏོག་གི་ཡོས་རེ་རེ་ཉོས་ཡོད། ཅེས་བཤད་ཅིང་། དེ་ནས་ཨ་མས་རོ་སི་ཤ་རོན་ལ་མི་རེ་
རེར་ཤོག་སྒམ་རེ་ཉོས་ཡོད།” ཅེས་བཤད།
ཁྱིམ་གྱི་སྐྱེས་་པ་ཚོ་ཆུ་ཕྲན་ཕྱོགས་སུ་ལག་པ་བཀྲུ་རུ་སོང་། རོ་སི་ཤ་རོན་གྱིས་ཞོག་ཁོག་
དེ་རྣམས་རྔོད་སླང་གི་ནང་དུ་གཏུབས་ནས། གྲི་རྩེ་ཡིས་དཀྲུག་དཀྲུག་བྱས།
རས་རྒོད་ཡོལ་བ་དེ་གློ་བུར་དུ་ཡར་བཀྱགས་བྱུང་ལ། ཤ་སྟོབས་ཆེ་ཞིང་རྔུལ་ཆུ་ལྡན་
པའི་ངོ་གདོང་ཞིག་གིས་འཁོར་སྒམ་ཁང་པའི་སྣེ་གཞན་པ་དེ་ནས་ཚུར་བལྟས་དེ་རིང་
ཁྱོད་ཚོས་ག་ཚོད་ལེན་ཐུབ་སོང་། ལྕམ་ཇོ་ཌི་ལགས
ཨ་མ་གློ་བུར་དུ་ཁ་ཕྱིར་འཁོར་ཨོ། དགོང་དྲོ་བདེ་ལེགས། ལྕམ་ཝེན་རའེ་ཋི། དེ་རིང་
གི་ཡོང་འབབ་འགྲིག་ཙམ་འདུག སྒོར་གསུམ་དང་ཕྱེད་ཀ་ལོན་སོང་། སྒོར་གསུམ་དང་
སྒོར་ཟུར་ལྔ་སྐར་བདུན་ཏག་ཏག་ལོན་སོང་།"
“ ང་ཚོས་སྒོར་བཞི་ལོན་སོང་།
ཨ་མས་། ཁྱོད་ཚོ་ལ་ལས་མི་མང་བས། དེ་འདྲ་ཡིན་ངེས་རེད། ཅེས་བཤད།
"རེད་ཡ། ད་ལྟ་ཇོ་ན་སིས་གོ་ཅུང་ཙམ་ཆོད་ཀྱི་འདུག ཤ་རྩིབ་བཟའ་རྒྱུ་བྱས་འདུག་ཨ།"
སྐབས་དེར་ཝིན་ཧྥིལད་སྒོ་ནང་ནས་ལྐོག་ལྐོག་སུད་སུད་ཀྱིས་ཡར་འཛུལ་ཡོང་ནས་
ཨ་མ།
“ཁ་རོག་ལ་ཅུང་ཙམ་སྡོད་དང་། ཡིན་ཡ། ངེད་ཚང་གི་སྐྱེས་པ་ཚོ་ཤ་རྩིབ་བཟའ་རྒྱུཪ་
དགའ།
ལྕམ་ཝེན་རའེ་ཋི་ཡིས་ངེད་ཚང་གིས་ཚྭ་སྙལ་ཕག་ཤ་བཟའ་རྒྱུ་བྱས་ཡོད། དེ་ནས་དྲི་
མ་ཚོར་གྱི་མི་འདུག་གམ། ཞེས་བཤད།
"ཚོར་གྱི་མི་འདུག ཞོག་ཁོག་ནང་གི་ཙོང་འདི་དྲི་མ་བཙན་པས། དྲི་མ་གཞན་པ་མི་
ཚོར།”
ལྕམ་ཝེན་རའེ་ཋི་ཡིས་"དེ་འཚིག་བཞིན་འདུག" ཅེས་སྐད་ངན་ཞིག་བཏོན་ནས། མགོ་
བོ་ཕར་ཕྱོགས་སུ་ཕྱིར་འཁོར་སོང་།
ཝིན་ཧྥིལད་ཀྱིས་"ཨ་མ།" ཞེས་བོས།
"ཅི་རེད། ཁྱོད་ཀྱིས་མ་རྨོས་ལོ་ཏོག་གི་ཡོས་ཟོས་ནས་ན་ཚ་གཏོང་གི་ཡོད་པ་མིན་ནམ།
ཨ་མ། རུ་ཐེ་ཡིས་གཅིག་བཤད་སོང་།
" ཅི་ཞིག་བཤད་སོང་།"
"ཥོམ་གྱི་སྐོར།
ཨ་མས་ཁོ་ལ་ཅེར། བཤད་སོང་ཨེ དེ་ནས་ཁོ་མོ་ཁོའི་མདུན་དུ་པུས་བཙུགས་སུ་
བསྡད་ཝིན་ཧྥིལད། སུ་ཞིག་ལ་བཤད་སོང་ངམ།
སྐབས་དེར་ཝིན་ཧྥིལད་ངོ་གནོང་བར་གྱུར་ནས་ཅུང་ཕྱི་ནུར་བྱས་ཨུན། ཁོ་མོས་ཅུང་
ཙམ་མ་གཏོགས་བཤད་མ་སོང་།
ཝིན་ཧྥིལད། ཁོ་མོས་དོན་དམ་པར་ཅི་ཞིག་བཤད་སོང་།
‘ ཁོ་མོས། ཁོ་མོས་མ་རྨོས་ལོ་ཏོག་གི་ཡོས་དེ་རྣམས་སྡེབ་གཅིག་ཏུ་མ་ཟོས་པར། ཁོ་མོའི་
ནམ་རྒྱུན་གྱི་བྱེད་སྟངས་ལྟར། གཅིག་རེ་གཅིག་རེ་བྱས་ཏེ་ཟོས་ཞིང་། དེ་ནས་ཁོ་མོས། ་ཁྱོད་
ཀྱིས་ཀྱང་ད་དུང་ཅུང་ལྷག་ཡོད་ན་ཨང་བསམ་གྱི་ཡོད་རྒྱུ་རེད།' ཅེས་ཟེར།"
ཨ་མས་ནན་ཏན་གྱི་སྒོ་ནས་ཝིན་ཧྥིལད། ད་ལྟ་ཤོད་དང་།” ཞེས་བཤད་ཅིང་། ཁོ་མོས་
བློ་འཚབ་དང་བཅས་ཕར་ཕྱོགས་ཀྱི་ཡོལ་བའི་ཕྱོགས་སུ་བལྟས་རོ་སི་ཤ་རོན། ཁྱོད་སོང་
ནས་ལྕམ་ཝེན་རའེ་ཋི་ལ་ཁ་བརྡ་བྱས་ནས། འདི་ཕྱོགས་སུ་རྣ་ཉན་བྱེད་དུ་མ་འཇུག” ཅེས་
བཤད།
‘འོ་ན་ཞོག་ཁོག་འདི་ཅི་ཞིག་བྱེད།”
དེར་ངས་བལྟ། ཁྱོད་ད་སོང་། ངས་ཁོ་མོས་ཡོལ་བའི་ཕག་ནས་ཉན་བསྡད་ན་མི་
འདོད།"
བུ་མོས་གོམ་ཁ་ལྗིད་ཏིག་ཏིག་གིས་ནུར་འགྲོས་ཀྱིས་སོང་ནས། རས་རྒོད་ཀྱི་ཡོལ་བའི་
ཕར་ཕྱོགས་སུ་སོང་།
ཨ་མས་¨ ཡ། ཝིན་ཧྥིལད། ད་ཤོད་དང་།” ཞེས་བཤད།
"ངས་གོང་དུ་བཤད་པ་ལྟར། ཁོ་མོས་ཡོས་ཐུར་གཅིག་རེ་གཅིག་རེ་བྱས་ཏེ་ཟོས་པ་
དང་། ཁོ་མོས་ཡོས་ཐུར་འགའ་རེ་དུམ་པ་གཉིས་སུ་བཅག་ནས་ཟོས་པས། ཁོ་མོའི་ཡོས་
ཐུར་ཡུན་རིང་ལ་འདང་སོང་
"མུ་མཐུད་དུ་མགྱོགས་པོར་ཤོད་དང་།
" དེ་དུས་ཕྲུ་གུ་གཞན་པ་འགའ་རེ་མཐའ་འཁོར་དུ་སླེབས་ཤིང་། ཁོ་ཚོས་ཀྱང་ཅུང་
ཙམ་རེ་སློང་ཐབས་བྱེད་པ་སྨོས་མེད་རེད། འོན་ཀྱང་། ཁོ་མོས་དལ་མོས་སོ་འཐོག་བརྒྱབ་
ནས་འདུག་པ་ལས། ཁོ་ཚོར་གཅིག་ཀྱང་ག་ལ་སྦྱིན། དེ་བས་ཕྲུ་གུ་དེ་ཚོ་ཁོང་ཁྲོ་ལངས་
ཤིང་། གཅིག་གིས་ཁོ་མོའི་ལག་ནས་ཡོས་སྒམ་དེ་ཕར་འཕྲོགས་སོང་།"
"ཝིན་ཧྥིལད། དོན་དག་གཞན་པ་དེ་མགྱོགས་པོར་ཤོད་དང་།
ཝིན་ཧྥིལད་ཀྱིས་ངས་ཤོད་བཞིན་ཡོད་ཡ། དེ་ནས་རུ་ཐེ་ཁོང་ཁྲོ་ལངས་ནས་ཁོ་ཚོའི་
རྗེས་སུ་བདས་ཏེ། ཐོག་མར་ཁོ་ཚོ་ལས་གཅིག་བརྡུངས་བྱུང་ལ། དེ་ནས་གཞན་པ་ཞིག་ཀྱང་
བརྡུངས་སོང་། སྐབས་དེར་བུ་མོ་གཟུགས་ཆེན་ཞིག་ཡོང་ནས་ཁོ་མོ་ཚུར་བརྡུངས་བྱུང་
ལ། ཁོ་མོར་ན་ཐག་ཆོད་ཅིག་གཞུས་སོང་། དེ་བས། རུ་ཐེ་ངུ་ཞོར་དུ། ཁོ་མོས་རང་ཉིད་ཀྱི་
གཅེན་པོ་བོས་ནས། བུ་མོ་གཟུགས་ཆེན་དེ་བརྡུང་དུ་འཇུག་རྒྱུ་ཡིན་ཟེར་ཞིང་། ཁོས་ཁོ་མོ་
གསོད་རྒྱུ་རེད་ཟེར། དེ་དུས་བུ་མོ་གཟུགས་ཆེན་དེས། ཨོ། རེད་དམ། ཁོ་མོ་ལ་ཡང་གཅེན་
པོ་ཡོད་ཟེར།" ཞེས་བཤད་ཅིང་། ཝིན་ཧྥིལད་ཀྱིས་ཤོད་བཞིན་ཤོད་བཞིན་དབུགས་ཀྱང་
འཚང་ཡོང་གི་འདུག "དེ་ནས་ཁོ་ཚོས་རྡུང་རེས་བརྒྱབ་བྱུང་ལ། བུ་མོ་གཟུགས་ཆེན་དེས་
རུ་ཐེ་ལ་ཡང་བསྐྱར་ཐེངས་གཅིག་གཞུས་སོང་། དེ་བས་རུ་ཐེ་ཡིས་ཁོ་མོའི་གཅེན་པོས་བུ
མོ་གཟུགས་ཆེན་དེའི་གཅེན་པོ་ཡང་གསོད་རྒྱུ་རེད་ཟེར་བར། བུ་མོ་གཟུགས་ཆེན་དེས། ཁོ་
མོའི་གཅེན་པོས་ང་ཚོའི་གཅེན་པོ་ཚུར་བསད་ན་ག་འདྲ་འདུག་ཟེར། དེ་ནས་...། དེ་ནས་
རུ་ཐེ་ཡིས། ང་ཚོའི་གཅེན་པོས་སྔོན་མ་མི་གཉིས་བསད་ཡོད་ཟེར་བར། བུ་མོ་གཟུགས་
ཆེན་དེས། ‘ཨོ། རེད་དམ། ཁྱོད་ནི་འདི་འདྲའི་སྐྱག་རྫུན་མཁན་ཞིག་ཅེས་བཤད། དེ་བས་
རུ་ཐེ་ཡིས། ཡིད་མི་ཆེས་སམ། ང་ཚོའི་གཅེན་པོས་ཉེ་སྔོན་ཏག་ཏག་ལ་མི་ཞིག་བསད་པས།
ད་ལྟ་བསྐུངས་ནས་བསྡད་ཡོད་ཟེར་ལ། ཁོས་བུ་མོ་གཟུགས་ཆེན་གྱི་གཅེན་པོ་ཡང་གསོད་
རྒྱུ་རེད་ཟེར། དེ་ནས་ཁོ་ཚོས་ཕན་ཚུན་ལ་མཚང་འབྲུ་རེས་བྱས་སོང་ལ། རུ་ཐེ་ཡིས་ཁོ་
མོར་རྡོ་ཞིག་བརྒྱབ་པས། བུ་མོ་གཟུགས་ཆེན་དེས་ཁོ་མོ་ཚུར་བདས་ཡོང་། སྐབས་དེར་ང་
རང་ཕྱིར་བརྒྱུགས་ཡོང་བ་ཡིན།
ཨ་མས་"ཨོ་དཀོན་མཆོག་མཁྱེན། ཨོ། དཀོན་མཆོག་ཡེ་ཤུ་ཐུགས་རྗེའི་བདག་ཉིད་
ཅན་པོ། ད་ང་ཚོས་ཅི་ཞིག་བྱེད།” ཅེས་བཤད་ནས། ལག་པས་ཐོད་པ་བསྐྱོར་ཞིང་། མིག་
ཟུང་འཕུར་འཕུར་བྱས། "ད་ང་ཚོས་ཅི་ཞིག་བྱེད།" སྐབས་དེར་མེ་ལྕེ་འུར་འུར་དུ་འབར་
བཞིན་པའི་ཐབ་ཀའི་ཕྱོགས་ནས།ཞོག་ཁོག་འཚིག་བཞིན་པའི་དྲི་མ་ཞིག་སླེབས་བྱུང་བས།
ཨ་མ་རང་ཤུགས་ཀྱིས་དེ་གར་སོང་ནས་ཞོག་ཁོག་སྟེང་འོག་དཀྲུགས།
ཨ་མས་"རོ་སི་ཤ་རོན།" ཞེས་བོས་པས། བུ་མོ་ཡོལ་བའི་ཕག་ནས་ཚུར་ནང་དུ་ཡོང་
ནས་"ཤོག་ལ་དགོང་ཟས་གཡོས་སྦྱོར་བྱོས། ཝིན་ཧྥིལད། ཁྱོད་སོང་ནས་རུ་ཐེ་འདི་གར་
ཕྱིར་ཁྲིད་ཤོག
ཝིན་ཧྥིལད་ཀྱིས་ཁོ་མོ་བརྡུང་རྒྱུ་ཡིན་ནམ ཞེས་རེ་སྒུག་དང་བཅས་དྲིས།
‘བརྡུང་རྒྱུ་མིན། དོན་དག་འདི་ལྟ་བུར་ཐུག་དུས་ཐབས་ཤེས་ཅི་ཡང་ཡོད་པ་མ་རེད།
ངས་བལྟས་ན། ཁོ་མོས་དེ་ལྟར་མི་བྱེད་ཐབས་མེད་ལ་འཁེལ་བ་ཡིན་རྒྱུ་རེད། དེ་བས་ངས་
ཁོ་མོ་བརྡུང་གི་མིན། ཁོ་མོ་བརྡུངས་རུང་ཕན་པ་ཅི་ཡང་ཡོད་པ་མ་རེད། ད་རྒྱུགས་ཤིག
སོང་ནས་ཁོ་མོ་ཕྱིར་ཁྲིད་ཤོག
ཝིན་ཧྥིལད་འཁོར་སྒམ་ཁང་པའི་སྒོའི་ཕྱོགས་སུ་བརྒྱུགས་ཤིང་། དེ་གར་ཁོ་བགྲོད་
ཟམ་སྟེང་ནས་ཡར་ཡོང་བཞིན་པའི་ཁོ་ཚང་གི་སྐྱེས་པ་གསུམ་པོར་ཐུག་པས། ཁོ་སྒོ་ཟུར་
དུ་ནུར་ནས་ཁོ་ཚོར་ལམ་ཕྱེས།
ཨ་མས་སྐད་ངག་འཇམ་པོས་ཨ་ཕ། ངས་ཁྱོད་ལ་བཤད་རྒྱུ་ཞིག་ཡོད། རུ་ཐེ་ཡིས་ཁོམ་
གྱི་སྐོར་དེ་ཕྲུ་གུ་འགའ་རེར་བཤད་འདུག” ཅེས་བཤད།
"ཨ། ཅི་ཟེར།”
“ཁོ་མོས་གཞན་པར་བཤད་འདུག འཁྲུག་འཛིང་ཞིག་ལ་འཁེལ་བས་ཁོ་མོས་ཁ་ཤོར་
འདུག”
"ཨ། ཁྱི་ཕྲུག་མ་དེ།
"དེ་མ་ཟེར། ཁོ་མོས་ཀྱང་རང་ཉིད་ཀྱིས་ཅི་ཞིག་བྱེད་བཞིན་པ་མ་ཤེས་པས་རེད། ཡ། ཨ་
ཕ། ཁྱོད་རང་འདི་གར་སྡོད་དང་། ང་སོང་ནས་ཋོམ་བཙལ་ཏེ་ཁོ་ལ་གནས་ཚུལ་འདི་འཕྲོད་
ཐབས་བྱེད། ང་སོང་ནས་ཁོ་ལ་གཟབ་གཟབ་བྱོས་ལབ་དགོས། ཁྱོད་གཞན་ལ་མ་འགྲོ་བར་
འདི་ནས་དོན་དག་ཅི་འབྱུང་གི་མགོ་འཚོས་ལ་སྡོད། ངས་ཁོ་ལ་དགོང་ཟས་བསྐྱལ་འགྲོ།
ཨ་ཕས་“ཡ་ཡ།” ཞེས་མོས་མཐུན་བྱས།
ཁྱོད་ཀྱིས་རུ་ཐེ་ལ་ཁོ་མོས་ཅི་ཞིག་བྱས་པ་ཁ་ནང་དུ་ཡང་མ་ལེན་ཨ། ངས་ཁོ་མོར་
བཤད།
སྐབས་དེར་རུ་ཐེ་ནང་དུ་སླེབས་བྱུང་ལ། ཝིན་ཧྥིལད་ཀྱིས་ཁོ་མོའི་རྗེས་དེད་ནས་
སླེབས། བུ་མོ་འདིའི་གྱོན་གོས་ཡོངས་རྫོགས་བཙོག་པོ་བཟོས་འདུག ཁོ་མོའི་ཁ་ལ་འབྱར་
རྩི་འགོས་འདུག་ཅིང་། འཁྲུག་འཛིང་ལས་བྱུང་བའི་སྣ་ཁྲག་ཅུང་སྣ་སྒོ་ནས་འཛར། ཁོ་མོ་
གཅིག་ནས་ངོ་གནོང་ཡོད་ལ། གཉིས་ནས་འཇིགས་སྣང་ཤར་ཡོད། ཝིན་ཧྥིལད་ཀྱིས་རྒྱལ་
ཁའི་ཉམས་དང་བཅས་ཁོ་མོའི་རྗེས་དེད་ནས་ཡོང་། རུ་ཐེ་ཡིས་ཁོང་ཁྲོ་དང་བཅས་ཕར་
ལྟ་ཚུར་ལྟ་བྱས་ཤིང་། དེ་ནས་འཁོར་སྒམ་ཁང་པའི་ཟུར་ཁུག་ཅིག་ཏུ་སོང་ནས། སྒལ་བ་
ཟུར་ཁུག་ཅིག་ལ་བཅར་ནས་བསྡད། ཁོ་མོའི་སེམས་ཀྱི་འགྱོད་སེམས་དང་སྡང་སེམས་
གཉིས་ཀ་རྐྱ་སྡེབ་ཀྱི་ཡོད།
ཝིན་ཧྥིལད་ཀྱིས་ཁོ་མོས་ཅི་ཞིག་བྱས་ཡོད་པ་ངས་ཁོ་མོར་བཤད་ཟིན།" ཞེས་བཤད།
ཨ་མས་ཀྲིན་སྡེར་གཅིག་གི་སྟེང་དུ་ཤ་རྩིབ་གཉིས་དང༌། ཞོག་ཁོག་བརྔོས་མ་འགའ་
རེ་འཇོག་བཞིན་ཁ་རོག་ལ་སྡོད། ཝིན་ཧྥིལད། ཁོ་མོའི་སེམས་པ་འདི་འདྲ་སྡུག་ཡོད་པའི་
སྟེང་དུ། ད་དུང་ལྷག་ཏུ་སྡུག་ཏུ་བཅུག་ནས་ཕན་པ་ཅི་ཡོད ཅེས་བཤད།
སྐབས་དེར་རུ་ཐེ་ཚུར་ཤེད་ཀྱིས་བརྒྱུགས་ཡོང་ནས། ལག་པས་ཨ་མའི་སྐེད་པར་
འཐམས་ཏེ་མགོ་བོ་ཨ་མའི་ལྟོ་བའི་ཁུག་ཏུ་སྦས་ཤིང་། ངུ་ཤུམ་གྱིས་གཟུགས་པོ་སྒུལ་སྒུལ་
བྱས། ཨ་མས་ཁོ་མོའི་ལག་པ་ལྷོད་དུ་འཇུག་ཐབས་བྱས་མོད། འོན་ཀྱང་། ནག་ནོག་གི་
མཛུབ་མོ་དག་གིས་ཁོ་མོ་ཧ་ཅང་དམ་པོར་བསྡམས་འདུག ཨ་མས་བུ་མོའི་ལྟག་རྒྱབ་ཀྱི་
སྐྲ་ལོའི་ནང་དུ་བྱིལ་བྱིལ་འཇམ་པོས་བྱས་ཤིང་། ལག་པས་ཕྲག་པར་འཇམ་པོས་རྡེབ་
བཞིན་"ད་མ་ངུ་། ཁྱོད་ཀྱིས་ཀྱང་མ་ཤེས་པ་རེད།” ཅེས་བཤད།
རུ་ཐེ་ཡིས་མིག་ཆུ་དང་ཁྲག་ཐིགས་ཀྱིས་སྦགས་པའི་གདོང་པ་བཙོག་པོ་དེ་ཡར་
བཀྱགས་ནས་“ཁོ་ཚོས་ངའི་མ་རྨོས་ལོ་ཏོག་གི་ཡོས་འཕྲོགས་སོང་། ཁྱི་ཕྲུག་མ་གཟུགས་
ཆེན་དེས། ཁོ་མོས་ང་ཚུར་བརྡུངས་བྱུང་བས་... ། ཞེས་ཟེར་བཞིན་ཡང་བསྐྱར་དྲག་ཏུ་
ངུས།
ཨ་མས་ད་ཁ་རོག་ལ་སྡོད། སྐད་ཆ་དེ་འདྲ་བཤད་མི་རུང་། ཡ། ང་ཐོངས་ཤིག ད་ང་
འགྲོ་རྒྱུ་ཡིན།” ཞེས་བཤད།
"ཁྱོད་ཀྱིས་ཁོ་མོ་ཅིའི་ཕྱིར་མི་རྡུང་བ་ཡིན། གལ་སྲིད་ཁོ་མོས་ཐོག་དང་པོ་ནས་མ་རྨོས་
ལོ་ཏོག་གི་ཡོས་དེ་གཞན་ལ་དེ་འདྲ་ངོམ་ངོམ་མ་བྱས་ན། དོན་དག་འདི་འདྲ་འབྱུང་དོན་
མེད། ཡ། ཁོ་མོ་གཅིག་རྡུངས་དང་།
ཨ་མས་ངར་སྐད་ཀྱིས་ཁྱོད་ཀྱིས་རང་ཁ་བདག་པོ་རྒྱོབས་དང་དེས་ཆོག སྐུ་ཞབས་
ཆུང་ཆུང་། དེ་མ་གཏོགས་ཁྱོད་ཀྱིས་རྡུང་རྒྱུ་རང་ཐོག་ཏུ་ལེན་རྒྱུ་རེད། ད་ང་ཐོངས་ཤིག
རུ་ཐེ། ཞེས་བཤད།
ཝིན་ཧྥིལད་ཕྱི་ནུར་བྱས་ནས་མལ་གདན་བསྒྲིལ་མ་ཞིག་གི་སྟེང་དུ་བསྡད་ཅིང་། མིག་
ཟུང་གིས་བཟའ་མི་རྣམས་ལ་ཡིད་མ་རངས་པའི་ཉམས་ཀྱིས་ཅེར་བཞིན། དེ་གར་འགུལ་
མེད་དུ་བསྡད། དེ་མཚུངས་སུ། རུ་ཐེ་ལ་གོ་སྐབས་ཤར་མ་ཐག་ཏུ་ཁོ་ལ་ཚུར་རྒོལ་བྱེད་རྒྱུ་
ཡིན་པ་སེམས་སུ་ཧ་ཅང་གསལ་བས། ཁོས་རང་སྲུང་ལ་དོ་སྣང་བྱས་ནས་བསྡད། རུ་ཐེ་
སེམས་པ་ཧ་ཅང་སྐྱོ་བའི་ཉམས་དང་བཅས་ཁང་པའི་ཕུག་ཕྱོགས་སུ་སོང་ནས་བསྡད།
ཨ་ཁུ་ཇོན་གྱིས་“ཁྱོད་རང་ཉིད་ཀྱིས་ཟ་མ་བཟའ་རྒྱུ་མིན་ནམ།" ཞེས་དྲིས།
"རྗེས་ནས་བཟའ། ང་ཕྱིར་ཡོང་རྗེས་བཟའ། དེ་མ་གཏོགས་ད་ལྟ་ཅི་ཡང་བཟའ་་འའདོད་
མི་འདུག” ཨ་མ་སྒོ་ལམ་བར་དུ་སོང་ནས། བགྲོད་ཟམ་སྟེང་ནས་དལ་མོས་མར་བབས།
ཆུ་ཕྲན་ཕྱོགས་ཀྱི་འཁོར་སྒམ་ཁང་པ་ཚོའི་འགྲམ་དུ། རས་གུར་མང་པོ་ཞིག་འཚང་
ཁ་བརྒྱབ་ནས་ཕུབ་འདུག་ཅིང་། རས་གུར་ཚོའི་ཆོན་ཐག་རྣམས་ཕན་ཚུན་བསྣོལ་ནས་
ཡོད་ལ། གུར་གྱི་ཕུར་པ་རྣམས་རས་གུར་ཕན་ཚུན་གྱི་གུར་འདབས་སུ་བརྡབས་ཡོད།
རས་གུར་ཚོའི་རས་གཞིའི་ངོས་སུ་སྒྲོན་འོད་མཐོང་ཐུབ་ལ། དུད་ཁུང་ཚང་མ་ལས་དུད་
པ་ལྷོག་ལྷོག་ཏུ་འཕྱུར། སྐྱེས་པ་དང་བུད་མེད་ཚོ་སྒོ་ལམ་བར་དུ་ལངས་ནས་གླེང་མོལ་
བྱེད་ཅིང་། བྱིས་པ་ཚོ་སྨྱོན་པ་ལྟར་ཡར་རྒྱུགས་མར་རྒྱུགས་བྱེད། ཨ་མ་བརྗིད་ཉམས་དང་
བཅས་གུར་མདུན་ནས་མར་སོང་ཞིང་། མཚམས་ལ་ལར་ངོ་ཤེས་འགའ་རེས་ཁོ་མོ་ངོས་
ཟིན་དགོང་དྲོ་བདེ་ལེགས། ལྕམ་ཇོ་ཌི།"
'དགོང་དྲོ་བདེ་ལེགས།"
"ཕྱི་ལོགས་སུ་ཅི་ཞིག་འཁྱེར་བཞིན་པ་ཡིན་ནམ། ལྕམ་ཇོ་ཌི
"གཤམ་དུ་གྲོགས་པོ་ཞིག་ཡོད། བག་ལེབ་འགའ་རེ་ཕར་སྐྱེལ་བཞིན་ཡོད།”
བསྟར་ལ་བསྒྲིགས་པའི་རས་གུར་ཚོའི་ནང་གི་རས་གུར་ཆེས་མཐའ་མ་དེ་བརྒལ་རྗེས།
ཁོ་མོས་འགྲོ་མཚམས་བཞག་སྟེ་ཕྱིར་མིག་ཅིག་བལྟས། ཞག་སྒར་གྱི་མཁའ་དབྱིངས་སུ་འོད་
སྣང་གཉོམ་པོ་ཞིག་འཕྲོས་ནས་ཡོད་ཅིང་། མི་རྣམས་ཀྱིས་གླེང་མོལ་བྱེད་པའི་གདངས་
དབྱངས་འཇམ་པོ་ཞིག་མཁའ་དབུགས་ནང་དུ་ཁྱབ། མཚམས་དང་མཚམས་སུ་ངར་
སྐད་འགའ་རེའང་ཐོས་རྒྱུ་འདུག མཁའ་རླུང་ནང་དུ་དུད་དྲི་ཞིག་འདྲེས་ནས་འདུག
གཅིག་གིས་མཆུ་སྦྲེང་དཀྲོལ་ཐབས་བྱེད་ཀྱི་འདུག་ལ། ཁོས་དབྱངས་འགྲོས་དུམ་པ་ཞིག་
ཡང་ནས་བསྐྱར་དུ་དཀྲོལ།
ཨ་མ་ཆུ་ཕྲན་འགྲམ་གྱི་ལྕང་ཚལ་ཁྲོད་དུ་སོང་ཞིང་། དེ་ནས་ལམ་ཕྲན་གྱི་སྟེང་ནས་
ལོགས་སུ་བུད་དེ། གྲག་རྒྱུ་གོ་རྒྱུ་ཅི་ཡོད་ལ་གཟབ་གཟབ་ཀྱིས་ཉན་ནས་ཡུད་ཙམ་ལ་
བསྡད། སྐབས་དེར་སྐྱེས་པ་ཞིག་ལམ་ཕྲན་གྱི་སྟེང་ནས་མར་ཡོང་ནས། སྒར་གྱི་ཕྱོགས་
སུ་ཚུར་ཡོང་གི་འདུག་ཅིང་། ཁོས་འགྲོ་ཞོར་དུ་དོར་མའི་སོག་ཐག་ཕྱིར་མདུད་ནས།
དོར་གྱི་འདོམས་ཟྭ་ཡར་འཐེན། ཨ་མ་གྲག་འགུལ་མེད་པར་དེ་གར་བསྐུངས་བསྡད་པས།
སྐྱེས་པ་དེས་ཁོ་མོ་མ་མཐོང་བར་ཕར་ཕྱིན་སོང་། ཁོ་མོས་སྐར་མ་ལྔ་ཙམ་ལ་སྒུག་ཅིང་། དེ་
ནས་ཡར་ལངས་ནས་ཆུ་ཕྲན་འགྲམ་རྒྱུད་ཀྱི་ལམ་ཕྲན་དེ་དེད་ནས་ཡར་སོང་། ཁོ་མོ་ཧ་
ཅང་ཁུ་སིམ་པོའི་སྒོ་ནས་སོང་བའི་རྐྱེན་གྱིས། ཁོ་མོའི་རྐང་པས་ལྕང་མའི་ལོ་མའི་སྟེང་དུ་
སྤོས་པའི་སྒྲ་དེ་ཆུ་ཕྲན་གྱི་མུག་མུག་གི་སྒྲ་ལས་ཀྱང་དམའ། ལམ་ཕྲན་དང་ཆུ་ཕྲན་གཉིས་
ཀ་གཡོན་དུ་དཀྱོགས་འདུག་ལ། དེ་ནས་ཅུང་ཙམ་སོང་རྗེས་གཡས་སུ་ཕྱིར་དཀྱོགས་
འདུག་ཅིང་། དེ་ནས་གཞུང་ལམ་གྱི་འགྲམ་དུ་སླེབས་ཡོད། སྐྱ་སོབ་སོབ་ཀྱི་ས་སྲོད་ཀྱི་
སྣང་བའི་ཁྲོད་དུ། ཁོ་མོས་ཆུ་འགྲམ་གྱི་རགས་ཁ་དེ་དང་། རགས་ཁའི་འོག་གི་སྦུག་ཡུར་
བཅས་མཐོང་ཐུབ། ཁོ་མོས་རྒྱུན་དུ་སྦུག་ཡུར་འདི་རུ་ཋོམ་ལ་ཟ་མ་འཇོག་གི་ཡོད། ཁོ་མོ་
གཟབ་གཟབ་ཀྱི་སྒོ་ནས་མདུན་དུ་སོང་ནས། ལག་གི་ཟ་མ་གསར་པ་རྣམས་སྦུག་ནང་
དུ་བཞག་རྗེས། དེ་སྔ་དེ་གར་བཞག་ཡོད་པའི་སྡེར་མ་སྟོང་པ་དེ་ཚུར་བླངས། དེ་ནས་ཁོ་
མོ་ལྕང་ཚལ་ཁྲོད་དུ་ཕྱིར་འཛུལ་ཞིང་། ཚང་ཚིང་དུ་སྐྱེས་ཡོད་པའི་རྩི་ལྡུམ་ཕུང་པོ་ཞིག་
གི་གསེང་དུ་བཙན་གྱིས་འཛུལ། ཁོ་མོ་དེ་གར་ཐང་ལ་བསྡད་ནས་བསྐུངས། རྩི་ལྡུམ་ཕུང་
པོའི་ཁྲོད་ནས་ཁོ་མོས་ཕར་ཕྱོགས་ཀྱི་སྦུག་ཡུར་དེ་གསལ་པོར་མཐོང་ཐུབ། ཁོ་མོའི་སྤར་
མོ་པུས་མོའི་སྟེང་དུ་བཞག་ནས་ཁུ་སིམ་པོར་བསྡད། ཅུང་ཙམ་རྗེས་ནས་རྩི་ལྡུམ་ཕུང་པོའི་
ཁྲོད་དུ་ཡང་བསྐྱར་གྲག་འགུལ་སླེབས། ཞིང་ཙིག་ཅིག་ལོ་མའི་སྟེང་ནས་གཟབ་གཟབ་
ཀྱིས་འགྲོ་ཞིང་། སྲེ་མོང་ཞིག་གིས་དྲི་ངན་ཞིག་འཁྱེར་ནས་ལམ་ཕྲན་གྱི་སྟེང་དུ་སྣང་དོགས་
ཅི་ཡང་མེད་པའི་སྒོ་ནས་དལ་འགྲོས་ཀྱིས་མར་ཡོང་། དེ་ནས་རླུང་བུ་ཞིག་གིས་ལྕང་སྡོང་
རྣམས་ཀྱི་སྲ་སྙི་ཚོད་ལྟ་བྱེད་པ་ལྟར་ལྡེམ་ལྡེམ་དུ་སྒུལ་བྱུང་བས། གསེར་མདོག་གི་ལོ་མ་
སེར་པོ་རྣམས་ཐང་ལ་ལྷུང་ནས་ས་ངོས་སུ་ཁ་གདན་བཞིན་དུ་བཏིངས། གློ་བུར་དུ་དྲག་
རླུང་ཞིག་གཡུགས་པས། སྡོང་པོ་རྣམས་ཤག་ཤག་ཏུ་སྒུལ་བྱུང་ལ། ལོ་མ་རྣམས་སག་སག་
གིས་ཐང་ལ་ཟགས། ཨ་མས་ལོ་མ་རྣམས་ཁོ་མོའི་མགོ་བོ་དང་ཕྲག་པ་རུ་ལྷུང་གི་ཡོད་པ་
ཚོར། སྐབས་དེར། ནམ་མཁའ་རུ་སྤྲིན་ནག་གོར་མོ་ཞིག་ཡོང་ནས། དགུང་གི་སྐར་ཚོགས་
རྣམས་མི་མངོན་པར་བྱས། དེ་ནས་ཆར་ཐིགས་རྡོག་པོ་ཆེན་པོ་རེ་མར་ཟགས་ནས། ས་ལ་
ལྷུང་ཡོད་པའི་ལོ་མ་ཚོའི་སྟེང་དུ་ཐག་ཐག་གིས་བབས། དེ་རྗེས་སྤྲིན་པ་དེ་ཕར་ཕྱིན་སོང་
བས། དགུང་གི་སྐར་ཚོགས་རྣམས་ཡང་བསྐྱར་མཐོང་སྣང་དུ་ཕྱིར་མངོན། ཨ་མ་ཅི་ཡིན་
འདི་ཡིན་མེད་པར་འདར་སིག་ཅིག་བརྒྱབ། ད་ལྟ་རླུང་བུའི་རྒྱུ་བ་ཆད་ཟིན་པས། རྩི་ལྡུམ་
སྟུག་པོ་འདི་ཡང་བསྐྱར་ཁུ་སིམ་མེར་གྱུར། འོན་ཀྱང་། གཤམ་གྱི་ཆུ་ཕྲན་སྨད་རྒྱུད་དུ་
སྡོང་པོ་རྣམས་སྨད་ནས་སྨད་དུ་འགུལ་གྱིན་འགུལ་གྱིན་སོང་། རྒྱབ་ཕྱོགས་ཀྱི་ཞག་སྒར་
གྱི་ཕྱོགས་ནས། ཨོག་གླན་རོལ་ཆ་དཀྲོལ་བའི་སྒྲ་དབྱངས་གསལ་ལ་མི་གསལ་བ་ཞིག་
དུས་ནས་དུས་སུ་གྲག་ཡོང་།
ཨ་མས་ཁོ་མོའི་གཡོན་ཕྱོགས་ཀྱི་ལོ་མའི་ཁྲོད་ནས་གྲག་ཡོང་བའི་གསང་སྟབས་ཀྱི་
གོམ་སྒྲ་ཞིག་ཐོས་པས། ཁོ་མོའི་སེམས་པ་འཚབ་འཚུབ་ཏུ་གྱུར། ཁོ་མོས་སྤར་མོ་པུས་
མོའི་སྟེང་ནས་བླངས་ནས། ཅི་ཡིན་མི་ཤེས་པའི་སྒྲ་དེར་གསལ་པོར་ཉན་ཆེད་དུ་མགོ་
བོ་དྲང་མོར་དགྱེ། ཕར་ཕྱོགས་ཀྱི་འགུལ་སྐྱོད་དེ་ཡུད་ཙམ་ལ་མེད་པར་གྱུར་སོང་ལ། དུས་
ཡུན་གང་འཚམས་སོང་རྗེས་ཡང་བསྐྱར་འགུལ་སྐྱོད་བྱེད་མགོ་བརྩམས། སིལ་སྡོང་གི་
ཡལ་ག་ཞིག་ལོ་མ་སྐམ་པོའི་སྟེང་དུ་ཐག་སེ་ལྷུང་། ཨ་མས་གྲིབ་གཟུགས་ནག་པོ་ཞིག་
རིག་སར་མངོན་ཡོང་བ་མཐོང་ཞིང་། གྲིབ་གཟུགས་དེ་དལ་མོར་སྦུག་ཡུར་གྱི་ཕྱོགས་
སུ་སོང་། སྦུག་ཡུར་གྱི་ཨི་ཁུང་ནག་པོ་དེ་ཡུད་ཙམ་ལ་མིག་ལམ་ནས་བསྒྲིབས་བྱུང་ལ། དེ་
ནས་གྲིབ་གཟུགས་ནག་པོ་དེ་སྦུག་ཡུར་དང་བྲལ་ནས་སོང་། ཨ་མས་སྐད་ངག་འཇམ་པོས་
ཋོམ ཞེས་བོས་པ་ན། གྲིབ་གཟུགས་ནག་པོ་དེས་འགྲོ་མཚམས་བཞག་ནས་ཁུ་སིམ་པོར་
མར་བསྡད་བྱུང་ལ། གྲིབ་གཟུགས་དེ་ནི་དེ་འདྲའི་ཁུ་སིམ་དང་དེ་འདྲའི་དམའ་མོ་ཡིན་
པས། ཕལ་ཆེར་ཤིང་རྡུམ་ཞིག་ཨེ་ཡིན་ནམ་སྙམ་པ་ཞིག་རེད། ཨ་མས་ཡང་བསྐྱར་ཋོམ།
ཨ་རོག་ཥོམ།" ཞེས་བོས་པས། གྲིབ་གཟུགས་དེ་ད་གཟོད་འགུལ་བྱུང་།
"ཨ་མ། ཁྱོད་ཡིན་ནམ
"འདི་ན་ཡོད།” ཁོ་མོ་ཡར་ལངས་ནས་ཁོའི་རྩར་སོང་།
ཥོམ་གྱིས་"ཁྱོད་འདི་ལྟར་ཡོང་མི་རུང་། ཞེས་བཤད།
“ང་ཁྱོད་དང་ངེས་པར་དུ་ཐུག་དགོས་ཀྱི་འདུག ཋོམ། ངས་ཁྱོད་ལ་བཤད་རྒྱུ་ཞིག་ཡོད།
ཥོམ་གྱིས་འདི་ལམ་ཕྲན་གྱི་ཐག་ཉེ་ཡིན་པས། ཕར་འགྲོ་ཚུར་འོང་བྱེད་མཁན་ཡོད་
སྲིད།” ཅེས་བཤད།
‘ཁྱོད་ལ་སྡོད་ས་འདྲ་ཡོད་དམ། ཋོམ།”
ཡོད། འོན་ཀྱང་། གལ་སྲིད། ཨུན། གལ་སྲིད་གཅིག་གིས་ཁྱོད་རང་ང་དང་ལྷན་དུ་
ཡོད་པ་མཐོང་ན། དེ་ནས་ཁྱིམ་ཚང་གང་པོ་དཀའ་ལས་ལ་འཕྲད་རྒྱུ་རེད།"
"འོམ། ང་མི་ཡོང་ཐབས་མེད་རེད།ཁོམ།"
"དེས་ན་ངའི་རྗེས་སུ་ཤོག ཁུ་སིམ་པོ་བྱོས།” ཁོས་ལྷམ་ཙམ་ཡང་མ་ཕུད་པར་ཕར་
ཕྱོགས་ཀྱི་ཆུ་ཕྲན་དེ་འཛེམ་མེད་ཀྱིས་བརྒལ། ཨ་མས་ཁོའི་རྗེས་འབྲངས། ཁོ་རྩི་ལྡུམ་བརྒྱུད་
ནས་སོང་སྟེ། ཕྱོགས་གཞན་པ་ནས་ཕྱིར་བུད་ནས་ས་ཞིང་ཞིག་གི་སྟེང་དུ་སླེབས་ཤིང་། དེ་
ནས་ས་ཞིང་གི་རྨོས་མཚམས་བརྒྱུད་ནས་མུ་མཐུད་དུ་སོང་། ནག་པོར་འགྱུར་བཞིན་པའི་
སྲིང་བལ་སྡོང་པོའི་གཞུང་རྟ་རྣམས་ས་ངོས་སུ་སྲ་མོར་ཟུག་ནས་ཡོད་ཅིང་། བལ་སོབ་
འགའ་རེ་ད་དུང་སྲིང་སྡོང་སྟེང་དུ་ལུས་འདུག ཁོ་གཉིས་ཀས་ཞིང་འགྲམ་བརྒྱུད་ནས་ལེ་
དབར་བཞི་ཆ་གཅིག་ཙམ་སོང་ཞིང་། དེ་ནས་རྩི་ལྡུམ་གྱི་ཁྲོད་དུ་ཕྱིར་འཛུལ། ཋོམ་རི་སྐྱེས་
སིལ་ནག་སྡོང་པོ་སྐྱེས་ཡོད་སའི་ས་ཕུང་པོ་ཆེན་པོ་ཞིག་གི་ཉེ་སར་བཅར་ཞིང་། དེ་ནས་
མར་སྒུར་ནས་སིལ་སྡོང་གི་ཡོལ་བ་འགྲམ་དུ་དེད་རྗེས་"ནང་དུ་གོག་ནས་འགྲོ་དགོས།
ཞེས་བཤད།
ཨ་མ་སྒུར་སྒུར་བྱས་ནས་ལག་པ་དང་པུས་མོ་ས་ལ་བཙུགས་ནས་ནང་དུ་གོག་ནས་
སོང་། སྐབས་དེར་ཁོ་མོས་རང་ཉིད་བྱེ་མའི་སྟེང་དུ་ནུར་བཞིན་པ་ཚོར་ཐུབ། དེ་ནས་ཁོ་
མོའི་གཟུགས་པོ་ས་ཁུང་གི་ནང་ངོས་སུ་མི་ཐུག་ལ། དེ་དང་ཆབས་ཅིག་ཏུ། ཁོ་མོའི་ལག་
པ་ཐང་དུ་བཏིངས་ཡོད་པའི་ཥོམ་གྱི་མལ་གདན་ངོས་སུ་འཁེལ། ཁོས་སིལ་སྡོང་གི་ཡོལ་
བ་དེ་རང་སོར་ཕྱིར་བཀབ་པས། ས་ཕུག་ནང་ཡོངས་སུ་མུན་ནག་ཏུ་གྱུར།
"ཨ་མ། ཁྱོད་གང་དུ་ཡོད།"
ང་འདི་ན་ཡོད། ཋོམ། སྐད་མགོ་དམའ་མོ་བྱོས།
"སེམས་ཁྲལ་བྱེད་མི་དགོས། ང་འདི་གར་རི་བོང་བཞིན་དུ་བསྐུངས་ནས་ཡུད་ཙམ་
ཕྱིན་སོང་།
ཁོ་མོས་ཁོས་ཀྲིན་སྡེར་གྱི་ཁ་ཐུམ་ཕྱེ་བཞིན་པ་ཐོས།
ཁོ་མོས་ཕག་ཤའི་རྩིབ་མ་དང་ཞོག་ཁོག་རེད ཅེས་བཤད།
དཀོན་མཆོག་གཟི་བརྗིད་ཅན་པོ། ད་དུང་ཡང་ཚ་པོ་རེད།
མུན་ནག་ནང་ནས་ཨ་མས་ཁོ་གསལ་པོ་མི་མཐོང་ནའང་། ཁོས་ཕག་ཤ་དུམ་བུ་དུམ་
བུར་བཏོགས་ནས། སོ་ཡིས་བལྡད་ནས་མིད་པར་མིད་བཞིན་པའི་སྒྲ་ཐོས་ནུས།
ཥོམ་གྱིས་"འདི་སྦས་སྐུང་བྱེད་ས་ཅུང་ཡག་པོ་ཞིག་རེད།" ཅེས་བཤད།
ཨ་མས་ཅུང་དོགས་མི་བདེ་བའི་སྒོ་ནས་“ཋོམ། རུ་ཐེ་ཡིས་གཞན་ལ་ཁྱོད་ཀྱི་སྐོར་བཤད་
འདུག ཅེས་བཤད། སྐབས་དེར་ཁོ་མོས་ཁོས་ཤ་རྡོག་ཁམ་གང་ཁྱུར་མིད་བཏང་བའི་སྒྲ་
ཐོས།
རུ་ཐེ་ཨེ། ཅིའི་ཕྱིར་ཡིན་ནམ།”
ཨུན། འདི་ཡང་ཁོ་མོར་ངན་ཁག་འགེལ་རྒྱུ་མེད། ཁོ་མོ་ཕྲུ་གུ་གཞན་པ་ཞིག་དང་
འཁྲུག་འཛིང་ཤོར་ནས། ཁོ་མོས་རང་ཉིད་ཀྱི་གཅེན་པོས་བུ་མོ་གཞན་པ་དེའི་གཅེན་པོ་
གསོད་རྒྱུ་ཡིན་སྐོར་བཤད་པ་ཡིན་ས་རེད། བྱིས་པ་ཚོའི་འཁྲུག་འཛིང་བྱེད་སྟངས་དེ་ཁྱོད་
ཀྱིས་ཀྱང་ལོས་ཤེས། དེ་ནས་ཁོ་མོས་རང་ཉིད་ཀྱི་གཅེན་པོས་མི་ཞིག་བསད་ནས། ད་ལྟ་
སྦས་སྐུང་བྱས་ཡོད་ཅེས་བཤད་འདུག
ཋོམ་གད་མོ་བགད། “ང་ཡོད་དུས་ངས་ནམ་རྒྱུན་ཨ་ཁུ་ཇོན་ལ་ཁོ་ཚོར་ལྟ་རྟོག་བྱོས་
ལབ་མོད། ཁོས་དེ་འདྲ་ལ་ཁ་ཡ་རྩ་བ་ནས་མི་བྱེད། གཏམ་དེ་བྱིས་པའི་སྐད་ཆ་རེད། ཨ་
མ། དེར་སྐྱོན་ཡོད་པ་མ་རེད།”
ཨ་མས་དེ་འདྲ་མ་རེད། བྱིས་པ་ཚོས་སྐད་ཆ་དེ་འདྲ་ཡར་མར་ལ་བཤད་ཀྱི་རེད་ལ།
རིམ་བཞིན་ཁོ་ཚོའི་བཟའ་མིས་ཀྱང་གོ་ཡི་རེད། ཁོ་ཚོའི་བཟའ་མིས་མཐའ་འཁོར་གྱི་མི་
རྣམས་ལ་བཤད་ཀྱི་རེད་ལ། དེ་ལྟར་མི་འགྱངས་པར་སྐད་ཆ་འདི་ཁྱོད་རང་འཚོལ་མཁན་
གྱི་རྣ་བར་སླེབས་ནས། ཁོ་ཚོས་ཀྱང་ཅི་ཡིན་ནམ་བསམ་ནས་བལྟ་རུ་ཡོང་གི་རེད། ཁོམ།
ཁྱོད་ཐག་རིང་ལ་སོང་ན་དགའ་རྒྱུ་རེད།" ཅེས་བཤད།
"འདི་ངས་ཐོག་དང་པོ་ནས་ལབ་པ་ཡིན་ཨ། ཉིན་གཅིག་ལ་ཁྱོད་ཀྱིས་ང་ལ་ཟ་མ་
འཇོག་བཞིན་པ་མི་གཞན་གྱིས་མཐོང་གི་རེད་བསམ་ནས་ངས་ནམ་རྒྱུན་སེམས་ཁྲལ་
བྱེད་ཀྱི་ཡོད་ལ། གལ་སྲིད་གཞན་གྱིས་དངོས་སུ་མཐོང་བ་ཡིན་ན། དེ་ནས་ཁོ་ཚོས་ལྟ་
རྟོག་བྱེད་ཀྱི་རེད།”
དེ་ངས་ཤེས། འོན་ཀྱང་། དེ་ནི་ངས་ཁྱོད་ཐག་ཉེ་རུ་འཛིན་འདོད་པས་ཡིན་ལ། ཁྱོད་ལ་
ཅི་ཞིག་འབྱུང་འོང་བསམ་ནས་ང་རང་ཞེད་པས་ཡིན། ངས་ཉི་མ་འདི་དག་ལ་ཁྱོད་རང་མ་
,,མཐོང་བ་རེད་ལ། ད་ལྟ་ཡང་མཐོང་གི་མི་འདུག ཁྱོད་ཀྱི་གདོང་པ་ག་འདྲ་འདུག
"མགྱོགས་པོར་དྲག་བཞིན་འདུག
ཚུར་ཉེ་སར་ཤོག་དང་། ཋོམ། ངས་གཅིག་རེག་དགོས། ཉེ་སར་ཤོག ཁོ་ཐག་ཉེ་རུ་གོག་
ནས་སོང་། མུན་ནག་གི་ཁྲོད་དུ། ཁོ་མོས་ལག་སྙོབ་བྱས་ནས་ཁོའི་མགོ་བོ་རྙེད་བྱུང་ལ། དེ་
ནས་ཁོ་མོའི་མཛུབ་མོ་མར་སོང་ནས་ཁོའི་སྣ་གདོང་དང་མཁུར་མགོ་ལ་རེག ·ཋོམ། ཁྱོད་
ཀྱི་གདོང་པར་རྨ་ཤུལ་ངན་པ་བསྡད་འདུག་ཨ། ཁྱོད་ཀྱི་སྣ་ཡང་འཁྱོག་འདུག་
‘གཅིག་བྱས་ན་དེ་མི་བཟང་རྒྱུ་ཡོད་རྒྱུ་མ་རེད། དེ་ནས་གཅིག་བྱས་ན་སུ་གཅིག་གིས་
ཀྱང་ང་ངོས་མི་ཟིན་ཤས་ཆེ། གལ་སྲིད་ངའི་མཛུབ་རིས་ཁོ་ཚོར་མེད་རྒྱུ་ན། ད་ང་ལ་ཁ་ལས་
བརྒྱུགས་སོང་བ་རེད།" ཁོས་མུ་མཐུད་དུ་དགོང་ཟས་ཟོས།
ཁོ་མོས་“ཁ་རོག རྣ་ཉན་བྱོས་དང་།” ཞེས་བཤད།
"དེ་རླུང་བུ་རེད་ཡ། ཨ་མ། རླུང་བུ་རེད།” དྲག་རླུང་དེ་ཆུ་ཕྲན་གྱི་སྨད་རྒྱུད་དུ་གཡུག་
ནས་འགྲོ་བཞིན་ཡོད་ཅིང་། དྲག་རླུང་སླེབས་པ་དང་ཆབས་ཅིག་ཏུ། སྡོང་པོ་ཁག་སིག་
སིག་ཏུ་གཡོ།
ཨ་མ་ཁོའི་སྐད་སྒྲའི་ཐག་ཉེ་རུ་བཅར་ཋོམ། ངས་ཁྱོད་ལ་ཡང་བསྐྱར་གཅིག་རེག་
དང་། འདིར་མུན་པ་ཧ་ཅང་ནག་པས། ང་རང་ལོང་བར་གྱུར་པ་ལྟ་བུ་ཞིག་རེད། ངས་
ཁྱོད་ཀྱི་གདོང་དབྱིབས་ཡིད་ལ་འཛིན་འདོད་ལ། ལག་པས་མྱོང་རྒྱུ་མ་གཏོགས་མིག་གིས་
མཐོང་རྒྱུ་མེད་རུང་། ངེས་པར་དུ་ཡིད་ལ་འཛིན་དགོས། ཋོམ། ཁྱོད་འདི་དང་བྲལ་ནས་
ཐག་རིང་ཞིག་ལ་སོང་།
"ཡ། ངས་ཐོག་དང་པོ་ནས་བཟུང་དེ་འདྲ་བསམ་ཡོད།"
ཁོ་མོས་ང་ཚོས་ཡོང་འབབ་ཡག་པོ་ལེན་ཐུབ་ཀྱི་འདུག ངས་སྒོར་མོ་ཅུང་ཙམ་ཟུར་
གསོག་བྱས་ཡོད། ཁྱོད་ཀྱི་ལག་པ་ཚུར་སྲིངས་དང་། ཋོམ། འདིར་སྒོར་མོ་བདུན་ཡོད།"
ཅེས་བཤད།
ཁཱོམ་གྱིས་“ངས་ཁྱོད་ཀྱི་ལག་ནས་སྒོར་མ་རྩ་བ་ནས་ལེན་རྒྱུ་མིན། ང་ལ་གནད་དོན་ཅི་
ཡང་ཡོད་པ་མ་རེད།” ཅེས་བཤད།
"ལག་པ་ཚུར་སྲིངས་ཤིག ཋོམ། གལ་སྲིད་ཁྱོད་ཀྱི་ལག་ཏུ་སྒོར་མོ་ཅུང་ཙམ་མེད་ན། ང་
དགོང་མོ་ཉལ་ཡང་གཉིད་ཁུག་རྒྱུ་མ་རེད། ཁྱོད་ཕལ་ཆེར་སྤྱི་སྤྱོད་རླངས་འཁོར་དང་། ཡང་
ན་དེ་འདྲའི་སྟེང་དུ་བསྡད་ནས་འགྲོ་དགོས་རྒྱུ་རེད། ཁྱོད་རང་ཐག་ག་ཚོད་རིང་ན་དེ་ཚོད་
ལ་སོང་། ལེ་དབར་སུམ་བརྒྱ་བཞི་བརྒྱའི་ས་ལ་སོང་།
"འདི་ངས་འཁྱེར་རྒྱུ་མིན།
ཁོ་མོས་ངམ་ནག་པོས་“ཋོམ། སྒོར་མོ་འདི་ཁྱེར། ཁྱོད་ཀྱིས་གོ་སོང་ངམ། ཁྱོད་ལ་ང་རང་
སྡུག་ལ་སྦྱོར་རྒྱུའི་ཐོབ་ཐང་ཡོད་པ་མ་རེད།" ཅེས་བཤད།
ཁཱོམ་གྱིས་"འདི་ལྟར་བྱས་ན་དྲང་མོ་མ་རེད་ཨ།” ཞེས་བཤད།
"ངས་བལྟས་ན་ཁྱོད་རང་གྲོང་ཁྱེར་ཆེན་པོ་ཞིག་ལ་སོང་ན་བཟང་རྒྱུ་རེད་འདོད། དཔེར་
ན། ལོ་སི་ཨན་ཇེ་ལེ་ཟི་གྲོང་ཁྱེར་ལྟ་བུ། གནས་དེ་འདྲ་རུ་ཁྱོད་རང་འཚོལ་མཁན་ཡོད་
རྒྱུ་མ་རེད
ཋོམ་གྱིས་ཧུམ། ཨ་མ། ཉོན་ཨ། ཁ་སང་དེ་རིང་ང་ཉིན་མཚན་གཉིས་ཀར་ཁེར་རྐྱང་
གིས་བསྐུངས་ནས་བསྡད་པ་རེད། ཉིན་འདི་དག་རིང་ལ་ངས་ཅི་ཞིག་གི་ཐད་ལ་བསམ་
བློ་གཏོང་གི་ཡོད་པ་ཤེས་སམ། ཁ་སེའི་སྐོར་ལ་བསམ་བློ་གཏོང་གི་ཡོད། ཁོ་སྐད་ཆ་
བཤད་རྒྱུར་དགའ། ང་མཚམས་ལ་ལར་སྐད་ཆ་དེ་འདྲར་སུན་སྣང་སྐྱེས་མྱོང་མོད། འོན་
ཁོས་ཅི་
ཀྱང་། དེང་སང་ངས་ཁོས་བཤད་པའི་སྐད་ཆ་ཁག་ལ་བསམ་བློ་བཏང་ཡོང་དུས།
ཞིག་བཤད་པ་ཚང་མ་ཕྱིར་དྲན་བྱེད་ཐུབ་ཀྱི་འདུག ཐེངས་མ་གཅིག་ལ། ཁོ་རང་གཅིག་པུ་
མི་མེད་ལུང་སྟོང་དུ་རང་ཉིད་ཀྱི་རྣམ་ཤེས་འཚོལ་དུ་སོང་བ་ཡིན་ཟེར་ལ། ཁོས་རང་ཉིད་
གཅིག་པུ་ལ་དབང་བའི་རྣམ་ཤེས་ཤིག་མ་རྙེད་པར། རྣམ་ཤེས་ཆེན་པོ་ཞིག་གི་ཆ་ཤས་ཤིག་
རྙེད་སོང་ཟེར། མི་མེད་ལུང་སྟོང་དུ། ཁོའི་རྣམ་ཤེས་དུམ་བུ་དེ་རྣམ་ཤེས་ཀྱི་ཆ་ཤས་གཞན་
པ་ཚོ་དང་ལྷན་དུ་མེད་པས། ཁོའི་རྣམ་ཤེས་དེ་ཧྲིལ་པོར་གྱུར་མེད་ཅིང་། དེའི་རྐྱེན་གྱིས་
གཅིག་པུར་ལུང་སྟོང་འཁྱམས་པ་ནི་དོན་མེད་རེད་ཟེར། དགོད་བྲོ་བ་ཞིག་ལ། སྐབས་དེར་
ངས་ཁོའི་སྐད་ཆར་ཉན་འཇོག་ཙམ་ཡང་བྱས་མེད་འདོད་ཡོད་མོད། འོན་ཀྱང་། ད་ལྟ་ངས་
ཁོའི་སྐད་ཆ་ཚང་མ་གསལ་པོར་དྲན་ལ། ད་ལྟ་ངས་ཀྱང་མི་ནི་ཁེར་རྐྱང་དུ་བསྡད་ན་སྙིང་
པོ་མེད་པ་ཤེས་ཀྱི་འདུག" ཅེས་བཤད།
ཨ་མས་"ཁོ་ནི་དངོས་གནས་མི་བཟང་པོ་ཞིག་ཡིན།" ཞེས་བཤད།
ཥོམ་གྱིས་མུ་མཐུད་དུ་“ཁོས་ནམ་རྒྱུན་གསུང་རབ་ནང་ནས་ལུང་འདྲེན་བྱས་ནས་སྐད་
ཆ་བཤད་ཀྱི་ཡོད་མོད། འོན་ཀྱང་། དེའི་ནང་དོན་ཐད་ནས་བལྟས་ན། དེ་འདྲའི་གསུང་
རབ་རྩ་ཆེན་ཞིག་ཨེ་ཡིན་སྙམ་པ་ཞིག་ཡིན། ཁོས་ལུང་དེ་ཐེངས་གཉིས་ལ་དྲངས་སོང་ལ།
དེ་ནི་ཆོས་དཔོན།” ཞེས་བྱ་བའི་གསུང་རབ་ལས་ལུང་དྲངས་པ་ཡིན་ཟེར།" ཞེས་བཤད།
དེ་ལས་ཅི་འདྲ་གསུངས་འདུག ཁོམ།
"དེ་ལས་འདི་འདྲ་གསུངས་འདུག 'མི་གཉིས་ནི་མི་གཅིག་ལས་མཆོག་སྟེ། ཁོ་གཉིས་
མཉམ་དུ་ཡོད་ཚེ་དགེ་མཚན་ཆེ་བས་སོ།། དེ་ཡང་། མི་གཉིས་མཉམ་དུ་ཡོད་ཚེ། གཅིག་
འགྱེལ་དུས་གཅིག་གིས་སྐྱོར་ན་ཆོག་མོད། འོན་ཀྱང་། མི་ཞིག་ཁེར་རྐྱང་ཡིན་ཚེ། ཁོ་
འགྱེལ་དུས་སྐྱོར་མཁན་མེད་པས། ཁོས་སྡུག་བསྡུལ་མྱོང་རྒྱུ་ལས་མ་འདས་སོ།།' འདི་ལུང་
དེའི་ཆ་ཤས་ཤིག་རེད།"
ཨ་མས་མུ་མཐུད་ནས་འདོན་དང་། མུ་མཐུད་ནས་འདོན་དང་། ཁྐྲོམ ཞེས་བཤད།
"ད་དུང་ཅུང་དྲན་གྱི་འདུག 'དེ་བཞིན། མི་གཉིས་ལྷན་དུ་ཉལ་ཚེ། ཁོ་གཉིས་ཀྱིས་ཕན་
ཚུན་ལ་དྲོད་སྐྱེད་ཐུབ་མོད། འོན་ཀྱང་། མི་ཞིག་ཁེར་རྐྱང་ཡིན་ཚེ། སུ་ཞིག་གིས་ཁོ་ལ་དྲོད་
སྐྱེད་དམ། དེ་ནས། མི་གཉིས་ལྷན་དུ་ཡོད་ཚེ། གལ་སྲིད་གཅིག་གིས་ཁོ་གཉིས་ལས་གཅིག་
ལ་སྙད་བརྐོས་ན། ཁོ་གཉིས་ཀ་མཉམ་དུ་གདོང་ལ་ལངས་ཆོག་ལ། ཐག་པ་སུམ་རྐྱ་ཆད་
པར་དཀའ་ཞེས་པའི་དཔེ་རེད།"
"དེ་ཡང་གསུང་རབ་ལས་གསུངས་པ་རེད་དམ།
"ཁ་སེ་ཡིས་རེད་ཟེར། "ཆོས་དཔོན།” ཞེས་བྱ་བའི་གསུང་རབ་ལས་གསུངས་ཡོད་ཟེར།
ཁ་རོག རྣ་ཉན་བྱོས་དང་།
རླུང་བུ་རེད། ཨ་མ། ང་འདིའི་མཐའ་འཁོར་གྱི་རླུང་བུ་ལ་ཆ་རྒྱུས་ཡོད། ཨ་མ། ངས་
བསམ་བློ་ཞིབ་མོར་བཏང་ན། ནམ་རྒྱུན་གྱི་ཆོས་དཔོན་མང་ཆེ་བས་ང་ཚོ་ལྟ་བུའི་དབུལ་
ཕོངས་ཚོའི་སྐོར་འཆད་པའི་སྐབས་སུ། ཁྱོད་ཚོས་ཐལ་མོ་སྦྱར་ནས་སྡོད་ཟེར་བ་ལས་
གཞན་པ་ཅི་ལ་ཡང་ཁ་ཡ་མི་བྱེད་ཅིང་། དེ་ནས་ཚེ་ཕྱི་མར་སླེབས་ཚེ། གསེར་གྱི་གཞོང་
བའི་ནང་ནས་དར་ཞོ་ལོངས་སུ་སྤྱོད་ཆོག་རབས་ཟེར། འོན་ཀྱང་།"ཆོས་དཔོན།” ཞེས་བྱ་
བའི་གསུང་རབ་འདི་ལས། ངན་པ་གཉིས་སྡེབ་བྱས་ན། བཟང་པོ་གཅིག་ལ་དོ་རབས་ཟེར།
ཁོ་མོས་ཁོམ། ཁྱོད་ཀྱིས་འཆར་གཞི་ཅི་ཞིག་འཐེན་བཞིན་པ་ཡིན།” ཞེས་དྲིས།
ཁོ་ཡུན་རིང་ཞིག་ལ་ཁུ་སིམ་པོར་བསྡད། "ངས་ང་ཚོ་གཞུང་བཙུགས་གཞིས་སྒར་
དེའི་ནང་དུ་ཡོད་སྐབས་ཀྱི་འཚོ་བ་ལ་བསམ་བློ་བཏང་བ་ཡིན་ལ། ང་ཚོས་རང་ང་ཉིད་ཇི་
ལྟར་བདག་སྐྱོང་བྱས་སྐོར་དང་། གལ་སྲིད་འཁྲུག་འཛིང་བྱུང་རུང་། ནང་ཁུལ་ནས་ཐག་
གཅོད་ཅི་འདྲ་བྱས་སྐོར་བཅས་ལ་བསམ་བློ་བཏང་བ་ཡིན་ཞིང་། དཔྱི་མགོ་རུ་དཀྲུམ་
མདའ་དཔྱངས་ནས་འགྲོ་མཁན་གྱི་ཉེན་རྟོག་པ་མེད་རུང་། ང་ཚོའི་ནང་གི་སྒྲིག་ཁྲིམས་
བརྩི་སྲུང་གི་ངང་ཚུལ་དེ་ནི་རྣམ་པ་ཉེན་རྟོག་པ་ཡོད་པ་ལས་ཀྱང་ལྷག་པའི་སྐོར་ལ་བསམ་
བློ་བཏང་བ་ཡིན། དེ་ནས། འོ་ན་དེ་དག་ཚང་མ་ང་ཚོ་རང་ཉིད་ཀྱིས་ཅིའི་ཕྱིར་མི་བྱེད་པ་
ཡིན། ང་ཚོ་རང་ཉིད་ཀྱི་ཡུལ་མི་མ་ཡིན་པའི་ཉེན་རྟོག་པ་ཚང་མ་ཕྱིར་ཕུད་བཏང་ནས། ང་
ཚོ་ཚང་མ་མཉམ་རུབ་ཀྱིས་ང་ཚོ་རང་ཉིད་ལ་དབང་བའི་ས་ཞིང་ནང་དུ་ལས་ཀ་བྱས་ན་
ཅིའི་ཕྱིར་མི་ཆོག་གམ་བསམ་གྱི་ཡོད།"
ཨ་མས་ཡང་བསྐྱར་"ཋོམ། ཁྱོད་ཀྱིས་ཅི་ཞིག་བྱེད་འདོད་པ་ཡིན།” ཞེས་དྲིས།
ཥོམ་གྱིས་ཁ་སེ་ཡིས་ཅི་ཞིག་བྱས་པ་དེ་བྱེད་རྒྱུ་ཡིན།" ཞེས་བཤད།
འོན་ཀྱང་། ཁོ་ཚོས་ཁོ་དམར་གསོད་བཏང་སོང་ཨ།
ཋོམ་གྱིས་དེ་རེད། ཁོ་དབྱུག་པ་ལས་གཡོལ་བ་དལ་དྲགས་པ་རེད། ཁོས་ཁྲིམས་འགལ་
གྱི་བྱ་བ་གཅིག་ཀྱང་སྒྲུབ་ཀྱི་མེད་ཡ། ཨ་མ། ངས་བསམ་གཞིག་འདྲ་མིན་སྣ་ཚོགས་བྱས་པ་
ཡིན། ང་ཚོ་ངལ་རྩོལ་མི་དམངས་ཀྱིས་ཁྱི་ཕག་ལྟ་བུའི་འཚོ་བ་རོལ་བཞིན་དུ། ས་བཅུད་
འཛོམས་པའི་ས་ཞིང་དེ་འདྲ་ཡག་པོ་མང་པོ་ས་རྒོད་དུ་བསྐྱུར་ཡོད་པ་རེད། ཕྱུག་བདག་
འགའ་རེས་ས་ཞིང་དབྱིན་མུའུ་ས་ཡ་ལྷག་རེ་བདག་བཟུང་བྱས་ནས། ལས་ལ་བརྩོན་པའི་
ངལ་རྩོལ་མི་དམངས་ཁྲི་ཁྲི་སྟོང་སྟོང་བཀྲེས་ལྟོགས་ལ་གཏད་ཡོད་པ་རེད། གལ་སྲིད་ང་ཚོ་
ཚང་མ་མཉམ་རུབ་ཀྱིས་ཧོ་ཕེར་ཞིང་རའི་སྟེང་གི་མི་བརྒྱ་ཕྲག་གཉིས་གསུམ་ཙམ་པོའི་
བྱེད་སྟངས་དང་འདྲ་བར། མཉམ་དུ་སྐད་འབོད་བྱས་ན་ག་འདྲ་ཡིན་ནམ་བསམ་གྱི་ཡོད།"
ཨ་མས་ཁོ་ཚོས་ཁྱོད་རང་མཐའ་སྐྲོད་གཏོང་གི་རེད་ལ། འཛིན་བཟུང་བྱེད་རྒྱུ་ཡིན་
ཞིང་། མཇུག་མཐར། ཁོ་ཚོས་ཧྥི་ལོའེ་ཌི་ལ་ཅི་ཞིག་བྱས་པ་ལྟར། ཁྱོད་རང་རིམ་པ་རིམ་
པར་ཤི་མིན་རོ་མིན་ཞིག་ཏུ་གཏོང་གི་རེད།” ཅེས་བཤད།
"ངས་དེ་འདྲ་མ་བྱས་རུང་ཁོ་ཚོས་ང་མཐའ་སྐྲོད་གཏོང་གི་རེད། ཁོ་ཚོས་ང་ཚོའི་ཡུལ་
མི་ཚང་མ་མཐའ་སྐྲོད་གཏོང་གི་ཡོད་པ་མ་རེད་དམ།"
"ཁྱོད་ཀྱིས་མི་གསོད་རྒྱུའི་འཆར་གཞི་འདྲ་འཐེན་གྱི་ཡོད་རྒྱུ་མ་རེད། ཨེ་ཡོད།”
གསོད་འཆར་མེད། འོན་ཀྱང་། ང་རང་གང་ལྟར་ཁྲིམས་འགལ་ཉེས་ཅན་ཞིག་ཡིན་
པའི་ཆ་ནས། གང་ལྟར་བསད་རུང་... ། ལྟས་ངན། གང་ལྟར་ངས་དེའི་ཐད་ལ་བསམ་བློ་
ཞིབ་མོ་བཏང་མེད། ཨ་མ། ངའི་དོན་དུ་སེམས་ཁྲལ་མ་བྱེད། ཁྱོད་ཀྱིས་ངའི་དོན་དུ་སེམས་
ཁྲལ་མ་བྱེད་ཨ
ཁོ་ཚོ་ནག་པོ་སོལ་མདོག་ལྟ་བུའི་མུན་ནག་ཁྲོད་དུ་ཡུད་ཙམ་ལ་ཁུ་སིམ་མེར་བསྡད།
དེ་ནས་་ཨ་མས་" འོ་ན། ངས་ཁྱོད་ཀྱི་གནས་ཚུལ་ཇི་ལྟར་ཤེས་ཐུབ། ཁོ་ཚོས་ཁྱོད་བསད་
ཡོད་རུང་ངས་གནས་ཚུལ་ཤེས་རྒྱུ་མ་རེད། ཁོ་ཚོས་ཁྱོད་ལ་གནོད་འཚེ་གཏོང་ངེས་ཡིན་
ཞིང་། དེ་ལྟ་བུའི་སྐབས་སུ་ངས་གནས་ཚུལ་ཇི་ལྟར་ཤེས།" ཞེས་བཤད།
ཁོམ་བཙན་ཚུགས་ཀྱིས་གད་མོ་ཞིག་བགད་ཨུན། ཁ་སེ་ཡིས་བཤད་པ་ལྟར། མི་ཞིག་
ལ་མཚོན་ན། ཁོ་ལ་རྣམ་ཤེས་རང་བདག་པ་ཞིག་མེད་པར། ཁོའི་རྣམ་ཤེས་དེ་ནི་རྣམ་ཤེས་
ཆེན་པོ་ཞིག་གི་ཆ་ཤས་ཡིན་ཞིང་། དེ་བས་...”
དེ་བས་ཅི་རེད། ཁྲོམ
“དེ་བས་ཁྱད་པར་ཆེན་པོ་ཡོད་པ་མ་རེད། དེ་ནས། མུན་པ་ནག་ས་རུ་ངའི་གྲིབ་མ་ཡོད་
ལ། ཁྱོད་ཀྱིས་གང་དུ་བལྟས་ན། ང་རང་དེ་གར་འགྲེངས་ཡོད། བཀྲེས་ལྟོགས་མྱོང་བཞིན་
པའི་ཡུལ་མི་ཚོའི་ཆེད་དུ་གང་ཞིག་ཏུ་འཐབ་རྩོད་བྱེད་བཞིན་ཡོད་ན། ང་རང་དེ་གར་ཡོད་
ལ། གང་ཞིག་ཏུ་ཉེན་རྟོག་པས་ཉེས་མེད་ཅིག་གཅར་རྡུང་བྱེད་བཞིན་ཡོད་ན། ང་རང་དེ་
གར་ཡོད། ཁ་སེ་ཡིས་ཀྱང་གནས་ཚུལ་འདི་ཤེས་བཞིན་ཡོད་ན་ཨང་འདོད། མི་རྣམས་
ཁོང་ཁྲོ་ལངས་ནས་ངར་སྐད་འདོན་དུས། ང་རང་ཁོ་ཚོ་དང་མཉམ་དུ་ཡོད་ལ། གྲོད་ཁོག་
ལྟོགས་པའི་ཕྲུ་གུ་ཚོས་དགོང་ཟས་གྲ་སྒྲིག་ཡིན་པ་ཤེས་ནས་གདོང་ལ་འཛུམ་ཆུང་ལེན་
དུས། ང་རང་ཁོ་ཚོ་དང་མཉམ་དུ་ཡོད་ཅིང་། ང་ཚོའི་ཡུལ་མི་ཚོ་རང་ཉིད་ཀྱིས་ཕུག་པའི་
ཁང་པའི་ནང་དུ་བསྡད་ནས། རང་ཉིད་ཀྱིས་བསྐྱངས་པའི་ཟས་རིགས་བཟའ་དུས། ང་
ཡང་དེ་གར་ཡོད། ད་ཤེས་སོང་ངམ། ཨ་དཀོན་མཆོག ངས་ཀྱང་ཁ་སེའི་སྐད་ཆ་ལྟ་བུ་
བཤད་ཀྱི་འདུག་ཨ། འདི་ནི་རྒྱུན་པར་ཁོ་རང་དྲན་དྲགས་པའི་རྐྱེན་གྱིས་ཡིན་རྒྱུ་རེད།
མཚམས་ལ་ལར་ངས་ཁོ་རང་དངོས་སུ་མཐོང་བ་ལྟ་བུའི་སྣང་བ་ཤར།"
ཨ་མས་ངས་ཧ་གོ་ཡི་མི་འདུག ངས་དངོས་གནས་མི་ཤེས།” ཞེས་བཤད།
ཥོམ་གྱིས་གསལ་པོ་ཞིག་ངས་ཀྱང་མི་ཤེས། འདི་དག་ནི་ངས་རྒྱུན་དུ་བསམ་བློ་གཏོང་
བཞིན་པའི་དོན་དག་ཡིན། འདུག་ས་གཅིག་ནས་བསྡད་ཡོད་དུས། སེམས་ལ་བསམ་རྒྱུ་
འཆར་རྒྱུ་ལྷག་ཏུ་མང་། ད་ཁྱོད་ཕྱིར་འགྲོ་དགོས་རྒྱུ་རེད། ཨ་མ། ཞེས་བཤད།
"དེས་ན་སྒོར་མོ་འདི་ཁྱོད་ཀྱིས་ལོངས།
ཁོ་ཡུད་ཙམ་ལ་འཇམ་ཅག་གེར་བསྡད་ཅིང་། དེ་ནས་དེས་ན་ཡ།” ཞེས་བཤད།
"ཨུན། ཋོམ། གནད་དོན་ཚང་མ་འདས་སོང་དུས། ཁྱོད་ཕྱིར་འཁོར་ནས་ང་ཚོ་འཚོལ་
དུ་ཡོང་རྒྱུ་རེད། ཨེ་རེད།
ཁྲོམ་གྱིས་ལོས་ཡོང་། ད་ཁྱོད་སོང་ན་བཟང་རྒྱུ་རེད། ལག་པ་ཚུར་སྲིངས།” ཞེས་བཤད་
རྗེས། ཁོས་ཁོ་མོ་འཛུལ་སྒོའི་ཕྱོགས་སུ་ཁྲིད། ཁོ་མོའི་མཛུབ་མོས་ཁོའི་མཁྲིག་མར་དམ་
པོར་འཐམས། ཁོས་སིལ་སྡོང་གི་ཕུང་པོ་ཕར་དེད་ནས། ཁོ་མོ་ཕྱི་ལོགས་སུ་ཁྲིད་ཞིང་ཁ་
དེད་ནས་ཡར་སོང་ན། དེ་ནས་གཡའ་ཤིང་སྡོང་པོ་ཞིག་ཡོད་ས་དེར་སླེབས། དེ་ནས་ཆུའི་
ཕ་རོལ་དུ་རྒོལ། ཡ། ད་བདེ་མོ།"
ཁོ་མོས་"བདེ་མོ།” ཞེས་བཤད་རྗེས་ཕར་མགྱོགས་པོར་སོང་། ཁོ་མོའི་མིག་ཀོང་རློན་
པར་གྱུར་ཅིང་། མིག་ཟུང་ལ་ཚ་གཟེར་རྒྱག་མོད། འོན་ཀྱང་། ཁོ་མོ་མ་ངུས། ཁོ་མོས་ལོ་
མ་སྐམ་པོའི་སྟེང་དུ་གོམ་པ་བག་མེད་ཀྱིས་སྤོ་བཞིན། ཧྲག་སྒྲ་དང་བཅས་རྩི་ལྡུམ་ཁྲོད་
ནས་སོང་། ཁོ་མོ་འགྲོ་བཞིན་པའི་སྐབས་སུ། སྣང་བ་རབ་རིབ་ཀྱི་ནམ་མཁའ་ལས་ཆར་
པ་འབབ་མགོ་བརྩམས་ཤིང་། ཉུང་ཞིང་ཆེ་བའི་ཆར་རྡོག་ཁག་ལོ་མ་སྐམ་པོ་ཚོའི་སྟེང་
དུ་ཐག་སྒྲ་དང་བཅས་བབས། ཨ་མ་ཆར་ཆུས་བརླན་པའི་རྩི་ཤིང་སྟུག་པོའི་ཁྲོད་ནས་
འགྲོ་མཚམས་བཞག་ནས་ཡུད་ཙམ་ལ་ལངས་ནས་བསྡད་ཅིང་། དེ་ནས་ཁོ་མོ་ཁ་ཕྱིར་
འཁོར་ནས་ས་ཕུང་ཕྱོགས་སུ་གོམ་པ་གསུམ་ཙམ་སྤོས། དེ་ནས་གློ་བུར་དུ་ཕྱིར་འཁོར་ནས།
འཁོར་སྒམ་ཁང་པའི་སྒར་གྱི་ཕྱོགས་སུ་སོང་། ཁོ་མོ་ཐད་ཀར་སྦུག་ཡུར་ཡོད་ས་དེར་
སོང་ཞིང་། དེ་ནས་གཞུང་ལམ་སྟེང་དུ་ཡར་འགོས། ད་ལྟ་ཆར་པ་ཆད་ཟིན་ལ། གནམ་ངོ་
འཐིབས་ནས་འདུག གཞུང་ལམ་སྟེང་ནས། ཁོ་མོས་རྒྱབ་ཕྱོགས་ནས་གྲག་ཡོང་བའི་གོམ་
སྒྲ་ཞིག་ཐོས་བྱུང་ལ། ཁོ་མོས་སེམས་འཚབ་དང་བཅས་ཁ་ཕྱིར་འཁོར། ལག་ཁྱེར་གློག་
བཞུ་ཞིག་གི་འོད་སྣང་མོག་མོག་ཅིག་གཞུང་ལམ་ངོས་སུ་ཁྲ་ལེམ་ལེམ་གྱིས་འཕྲོ་བཞིན་
ཡོང་། ཨ་མ་ཁ་མདུན་དུ་ཕྱིར་འཁོར་ནས་ཁང་པའི་ཕྱོགས་སུ་སོང་། ཡུད་ཙམ་རྗེས་སུ།
སྐྱེས་པ་ཞིག་གིས་ཁོ་མོའི་རྗེས་ཟིན་ཞིང་། ཁོས་གུས་ཞབས་དང་བཅས་གློག་བཞུའི་འོད་
སྣང་ཐང་ལ་ཕབ་ནས། ཁོ་མོའི་གདོང་པར་མ་བཀར།
མི་དེས་དགོང་དྲོ་བདེ་ལེགས།” ཞེས་བཤད།
ཨ་མས་“ཁྱོད་བདེ་མོ།" ཞེས་བཤད།
"བལྟས་ཡོང་ན་ཆར་པ་ཅུང་ཙམ་འབབ་རྒྱུ་ཡིན་པ་འདྲ།
མི་འབབ་པར་སྨོན། ཆར་བ་བབས་ན་སྲིང་བལ་འཐོག་མི་ཐུབ། ང་ཚོས་ངེས་པར་དུ་
་བལ་འཐོག་ཐུབ་དགོས།"
“ངས་ཀྱང་སྲིང་བལ་འཐོག་ཐུབ་དགོས། ཁྱོད་ཕར་ཕྱོགས་ཀྱི་སྒར་དེ་རུ་བསྡད་ཡོད་པ་
ཡིན་ནམ།”
"ཡིན་ཡ། སྐུ་ཞབས།" ཁོ་ཚོའི་གོམ་པ་ལམ་ངོས་སུ་ལྷན་གཅིག་ཏུ་སྤོས།
“ང་ལ་སྲིང་བལ་དབྱིན་མུའུ་ཉི་ཤུ་ཡོད་ཅིང་། སྨིན་མགོ་ཅུང་འགོར་སོང་། འོན་
ཀྱང་། ད་ལྟ་འཐོག་རན་འདུག དེ་བས་ཕར་སོང་ནས་སྲིང་བལ་འཐོག་མཁན་རེ་ཨེ་རྙེད་
བལྟ་དགོས་བསམ་ཡོད།
ཁྱོད་ལ་ལས་ཀ་པ་ལས་སླ་པོས་རྙེད་ཀྱི་རེད། ད་ལྟ་སྲིང་སྡུད་དུས་ཚིགས་རྫོགས་གྲབས་
འདུག
"ལས་སླ་པོས་རྙེད་པར་སྨོན། ངའི་ཞིང་ཁ་ལ་འདི་ནས་ལེ་དབར་གཅིག་མ་གཏོགས་
འགྲོ་མི་དགོས།
ཨ་མས་ང་ཚོ་མི་དྲུག་ཡོད། སྐྱེས་པ་གསུམ་ཡོད་ལ། དེའི་སྟེང་དུ་ང་དང་ད་དུང་བྱིས་
པ་གཉིས་ཡོད།" ཅེས་བཤད།
"ངས་བརྡ་པང་ཞིག་བཙུགས་འཇོག ལམ་འདི་དེད་ནས་སོང་ན་ལེ་དབར་གཉིས་ཀྱི་
སར་ཡོད
“ང་ཚོ་སང་ཉིན་ཞོགས་པ་དེ་གར་སླེབ་ཡོང་།
ཆར་བ་མི་འབབ་པར་སྨོན།
ཨ་མས་འོ་ལེ། དབྱིན་མུའུ་ཉི་ཤུ་དེ་མང་པོ་འགོར་གྱི་མ་རེད།” ཅེས་བཤད།
"ག་ཚོད་མགྱོགས་པོར་ཚར་ན་དེ་ཚོད་དགའ། ངའི་སྲིང་བལ་འདི་ཅུང་འཕྱི་ཡི་ཡོད།
སྨིན་ཚད་ཧ་ཅང་འགོར་སོང་།”
" ཁྱོད་ཀྱིས་གླ་ཆ་ག་ཚོད་སྤྲོད་རྒྱུ་ཡིན།
"སྒོར་ཟུར་དགུ།”
ང་ཚོ་འཐོག་ཏུ་ཡོང་། གཅིག་གིས་ཟེར་ན། ལོ་རྗེས་མར་འཐོག་གླ་དེ་སྒོར་ཟུར་བདུན་
དང་ཕྱེད་ནས་དྲུག་བར་མར་ལྷུང་གི་རེད་ཟེར་གྱི་འདུག་ཨ།
ངས་ཀྱང་དེ་འདྲ་གོ་སོང་
ཨ་མས་"དེ་འདྲ་བྱས་ན་རྙོག་དྲ་ཡོང་གི་རེད།” ཅེས་བཤད།
“རེད། དེ་ངས་ཀྱང་ཤེས། འོན་ཀྱང་། ང་ལྟ་བུའི་ཞིང་པ་ཆུང་ཆུང་ཞིག་ལ་ཐབས་ཤེས་ཅི་
ཡང་མི་འདུག རིན་གོང་ཚང་མ་ཞིང་པའི་མཐུན་ཚོགས་ཀྱིས་གཏན་འབེབས་བྱས་ཡོད་
པས། ང་ཚོས་ཀྱང་དེ་ལྟར་བྱས་ནས་འགྲོ་རྒྱུ་མ་གཏོགས་མེད། གལ་སྲིད་དེ་ལྟར་མ་བྱས་ན།
ལག་ནས་ས་ཞིང་འཆོར་རྒྱུ་ལས་མེད། ཁ་ཆུང་དབང་ཆུང་ཚོས་གང་ནས་ཡིན་རུང་གཉོམ་
འཁུར་ནས་འདུག་རྒྱུ་ལས་མེད
ཁོ་ཚོ་ཞག་སྒར་དུ་སླེབས། ཨ་མས་ང་ཚོ་དེ་གར་སླེབ་ཡོང་། ད་འཐོག་རྒྱུ་མང་པོ་ལྷག་
མེད། ཅེས་བཤད་རྗེས། ཁོ་མོ་འཁོར་སྒམ་ཁང་པ་ཆེས་སྣེ་མོ་དེར་སོང་ནས། ཤིང་ལེབ་ཀྱི་
བགྲོད་ཟམ་སྟེང་དུ་འགོས། སྒྲོན་འོད་དམའ་མོ་དེས་ཁང་པའི་ནང་དུ་སྣང་བ་རབ་རིབ་
ཅིག་སྤྲོས་ནས་འདུག་ཅིང་། ཨ་ཕ་དང་ཨ་ཁུ་ཇོན། དེ་མིན་གྱི་མི་རྒན་གཅིག་བཅས་གྱང་
ངོས་སུ་སྒལ་བ་གཏད་ནས་པུས་བཙུགས་སུ་བསྡད་འདུག
ཨ་མས་"བདེ་མོ། དགོང་དྲོ་བདེ་ལེགས། སྐུ་ཞབས་ཝེན་རའེ་ཋི།" ཞེས་བཤད།
ཁོས་མཁུར་མགོ་མཐོ་ཞིང་འགྲམ་རུས་ཆེ་བའི་གདོང་པ་དེ་ཡར་བཀྱགས། ཁོའི་མིག་
སྒང་མཐོན་པོའི་འོག་ཏུ་མིག་ཟུང་དོང་ལ་ལྷུང་ནས་འདུག་ཅིང་། མགོ་བོའི་སྐྲ་ལོ་ལ་སྔོ་
ཞད་འདྲེས། ཁོའི་གཡའ་མདོག་བབས་པའི་སྨ་ར་ཡིས་འགྲམ་པ་དང་མ་ནེ་བཀབ་འདུག
སྐུ་ཞབས་ཝེན་རའེ་ཋི་ཡིས་དགོང་དྲོ་བདེ་ལེགས། ལྕམ་མོ། ཞེས་བཤད།
ཨ་མས་ཚང་མ་མིག་གིས་འཚོ་ཞོར་དུ་"སང་ཉིད་ང་ཚོར་སྲིང་བལ་འཐོག་རྒྱུ་རྙེད་
སོང་། འདི་ནས་བྱང་ཕྱོགས་སུ་ལེ་དབར་གཉིས་ཙམ་འགྲོ་དགོས།” ཞེས་བཤད།
ཨ་ཕས་“དེས་ན་རླངས་འཁོར་བསྐོར་ནས་སོང་ན་བཟང་རྒྱུ་རེད། སྔ་ཙམ་འབྱོར་ན་
མང་ཙམ་འཐོག་ཐུབ།” ཅེས་བཤད།
ཝེན་རའེ་ཋི་ཡིས་དང་དོད་དང་བཅས་མགོ་བོ་ཡར་བཀྱགས་ང་ཚོ་ཡང་ཡོང་ན་ཆོག་
རྒྱུ་རེད་དམ
"ལོས་ཆོག ང་མི་དེ་དང་མཉམ་དུ་མར་ཡོང་བ་ཡིན། ཁོ་སྲིང་བལ་འཐོག་མཁན་
འཚོལ་དུ་ཡོང་ཡོད།"
"ད་སྲིང་བལ་ཕལ་ཆེར་རྫོགས་གྲབས་འདུག འདི་ཕྱོགས་སུ་འཐོག་ཐེངས་གཉིས་པ་
ཡིན་པས། ད་ལྟ་ཧ་ཅང་སྲབ་མོ་རེད། འཐོག་ཐེངས་གཉིས་པའི་སྟེང་ནས་གླ་ཆ་ཞིག་ལོན་
དཀའ་རྒྱུ་རེད། ཐེངས་དང་པོར་འཐོག་སྐབས་ཕལ་ཆེར་གཙང་མར་བཏོགས་ཟིན།
ཨ་མས་ཁྱེད་ཚང་གི་བཟའ་མི་རྣམས་ཀྱང་ང་ཚོའི་རླངས་འཁོར་དུ་སོང་ཆོག་ལ། དེ་
ནས་ང་ཚོས་སྣུམ་རིན་ཆ་བགོས་བྱེད་ཆོག” ཅེས་བཤད།
"ཨོ། དེ་ཁྱོད་དངོས་གནས་བཀའ་དྲིན་ཆེ།”
ཨ་མས་"འདི་ལྟར་བྱས་ན་ཕན་ཚུན་གཉིས་ཀར་ཕན་པ་འདུག་ཨ།" ཞེས་བཤད།
ཨ་ཕས་“ སྐུ་ཞབས་ཝེན་རའེ་ཋི་ལ་སེམས་ཁྲལ་རེ་འདུག་པས། ཁོ་ང་ཚོའི་སར་ཡོང་བ་
རེད། ང་ཚོས་དེའི་སྐོར་བཤད་བཞིན་པའི་སྒང་ཡིན།” ཞེས་བཤད།
“དོན་དག་ཅི་ཞིག་རེད།”
ཝེན་རའེ་ཁི་ཡིས་མགོ་བོ་སྒུར་ནས་པང་གཅལ་ངོས་སུ་བལྟས་ནས་“ངེད་ཚང་གི་ཨ་
གྷེ། ཁོ་མོ་རང་ལོ་བཅུ་དྲུག་ལ་སོན་ཡོད་པས། ད་ལྟ་ཆེན་པོར་ཆགས་ཡོད།” ཅེས་བཤད།
ཨ་མས་" ཨ་གྷེ་འདི་བུ་མོ་མཛེས་མ་ཞིག་རེད།” ཅེས་བཤད།
ཨ་ཕས་"སྔོན་ལ་ཁོ་ལ་བཤད་དུ་ཆུག་དང་།” ཞེས་བཤད།
‘ ཨུན། ཁོ་མོ་དང་ཁྱེད་ཚང་གི་བུ་ཨལ་གཉིས་ཀ་མཚན་མོ་ཕྱི་ལོགས་སུ་འགྲོ་བཞིན་
འདུག ཨ་གྷེ་ནི་ད་ལྟ་ན་ཚོད་དར་ལ་བབས་ཡོད་པས། མགྱོགས་པོར་ཁྱོ་ག་ཞིག་འཚོལ་
དགོས་རྒྱུ་རེད་མ་གཏོགས་གནད་དོན་འབུད་རྒྱུ་རེད། ང་ཚོ་རང་ཉིད་ཀྱི་ཁྱིམ་རྒྱུད་དུ་དོན་
དག་ངན་པ་བུད་མྱོང་མེད། ང་ཚོ་དེང་སང་འདི་འདྲ་དབུལ་ཕོངས་ཤིག་ཡིན་པའི་སྟེང་དུ
ཁོ་མོར་དཀའ་ལས་འདྲ་འཕྲད་མི་ཡོང་ངམ་བསམ་ནས། ལྕམ་ཝེན་རའེ་ཋི་དང་ངེད་གཉིས་
ཀྱིས་སེམས་ཁྲལ་བྱེད་བཞིན་ཡོད།"
ཨ་མས་མལ་གདན་ཞིག་མར་རིལ་ཡོང་ནས་སྟེང་དུ་བསྡད་རྗེས་“ ཁོ་གཉིས་ད་ལྟ་ཕྱི་
ལོགས་སུ་ཕྱིན་སོང་ངམ།” ཞེས་དྲིས།
ཝེན་རའེ་ཋི་ཡིས་“རྒྱུན་དུ་འགྲོ་བཞིན་ཡོད། དགོང་མོ་རྟག་པར་འགྲོ་བཞིན་ཡོད།
ཅེས་བཤད།
“ཧུམ། རེད་ཡ། ངེད་ཚང་གི་ཨལ་ཡང་བུ་ཡ་རབས་ཤིག་ཡིན། དེང་སང་ན་ཚོད་དུས་
ལ་བབས་ནས་བྱ་ཕོ་འདྲ་པོར་གྱུར་ཡོད་པ་ངས་ཀྱང་དོ་སྣང་བྱུང་སོང་། འོན་ཀྱང་། ཁོ་རང་
མི་བརྟན་བརླིང་ཞིག་ཡིན། ངས་འདི་ལས་ལྷག་པའི་བུ་ཡ་རབས་ཤིག་ལ་རེ་མྱོང་མེད།
། ངས་ཨལ་མི་བཟང་ངན་གྱི་སྟེང་ནས་ལེ་བདའ་རྩ་བ་ནས་བྱེད་བཞིན་མེད། ང་ཚོ་
ཚང་མ་ཁོ་ལ་དགའ་བོ་ཡོད། འོན་ཀྱང་། ལྕམ་ཝེན་རའེ་ཋི་དང་ངེད་གཉིས་ཅི་ཞིག་ལ་ཞེད་
ཀྱི་ཡོད་པ་རེད་ཟེར་ན། ཨུན། ཁོ་མོ་ཡང་ད་ལྟ་འཚར་ལོངས་བྱུང་ཚར་བའི་བུ་མོ་ཞིག་རེད།
ཉིན་གཅིག་ལ། ང་ཚོ་གཞན་ཞིག་ཏུ་སོང་བའམ། ཡང་ན་ཁྱེད་ཚང་གཞན་ཞིག་ལ་སོང་
བའི་རྗེས་སུ། ང་ཚོས་ཨ་གྷེ་ལ་གནད་དོན་ཞིག་བྱུང་ཡོད་པ་ཚོར་ན། དེ་དུས་ཅི་བྱེད་དམ།
ང་ཚོའི་ཁྱིམ་རྒྱུད་དུ་དེ་འདྲའི་ངོ་གནོང་དགོས་པའི་བྱ་བ་བྱུང་མྱོང་མེད།”
ཨ་མས་སྐད་ངག་འཇམ་པོས་ང་ཚོས་ཐབས་ཤེས་བཏོན་ནས། ཁྱེད་ཚང་གི་མགོ་ཐོག་
ཏུ་ངོ་གནོང་དགོས་པའི་བྱ་བ་ཞིག་མི་འབྱུང་ཐབས་བྱེད།' ཅེས་བཤད།
ཁོ་མགྱོགས་པོར་ཡར་ལངས་ཐུགས་རྗེ་ཆེ། ལྕམ་ལགས། ཨ་གྷེ་ནི་ད་ལྟ་འཚར་ལོངས་
བྱུང་བའི་བུ་མོ་ཞིག་ཡིན་ལ། བུ་མོ་ཡ་རབས་ཤིག་ཡིན། ཁྱོད་ཚོས་ང་ཚོའི་སྟེང་དུ་ངོ་གནོང་
དགོས་པའི་བྱ་ཞིག་འབྱུང་དུ་མི་འཇུག་པར། ང་ཚོས་དངོས་གནས་ཐུགས་རྗེ་ཆེ་ཞུ། འདི་ཨ་
གྷེ་ལ་ཡང་ངན་ཁག་དཀྲི་རྒྱུ་མེད། ཁོ་མོ་ཡང་ན་ཚོད་དར་ལ་བབས་པ་རེད།
ཨ་མས་ཨ་ཕས་ཨལ་ལ་ཁ་བརྡ་བྱེད་རྒྱུ་རེད། གལ་སྲིད་ཨ་ཕས་མ་བཤད་ན་ངས་
བཤད ཅེས་བཤད།
ཝེན་རའེ་ཋི་ཡིས་ཡ། དེས་ན་མཚན་མོ་བདེ་ལེགས། ཁྱོད་ཚོ་བཀའ་དྲིན་ཆེ། ཞེས་
བཤད་རྗེས། ཁོ་ཡོལ་བའི་ཕར་ཕྱོགས་སུ་ཕྱིར་སོང་། ཁོ་ཚོས་ཁོས་ཁང་པའི་ཕར་སྣེ་རུ་རང་
ཉིད་ཀྱི་ཕྱི་འབྲེལ་གྱི་གྲུབ་འབྲས་གསལ་བཤད་བྱས་ནས། གླེང་མོལ་བྱེད་བཞིན་པ་ཐོས་ཐུབ།
ཨ་མས་ཡུད་ཙམ་ལ་ཉན་ཞིང་། དེ་ནས་“ཡ། ཁྱོད་ཚོ། ཁྱོད་ཚོ་འདིར་ཤོག་དང་། ཞེས་
བཤད།
ཨ་ཕ་དང་ཨ་ཁུ་ཇོན་གཉིས་ཀ་པུས་བཙུགས་ལས་ལྗིད་ཏིག་ཏིག་གིས་ཡར་ལངས་ནས།
ཨ་མའི་འགྲམ་དུ་མལ་གདན་སྟེང་དུ་བསྡད།
བྱིས་པ་ཚོ་གང་དུ་ཕྱིན་སོང་།"
ཨ་ཕས་གྲུ་གའི་ནང་གི་མལ་གདན་དེ་ལ་མཛུབ་སྟོན་བྱས་“རུ་ཐེ། ཁོ་མོ་ཝིན་ཧྥིལད་
ཀྱི་སྟེང་དུ་མཆོངས་ནས། ཁོ་རྡུང་ཡག་ཅིག་བྱས་སོང་བས། ཁོ་ཚོ་གཉིས་ཀ་ཉལ་དུ་བཅུག་
ཡོད། ཕལ་ཆེར་གཉིད་སོང་རྒྱུ་རེད། རོ་སི་ཤ་རོན། ཁོ་མོ་རང་ཉིད་ཀྱི་ངོ་ཤེས་སྐྱེས་མ་ཞིག་
གི་རྩར་ཕྱིན་སོང་།
ཨ་མས་ཤུ་རིང་ཞིག་འཐེན་ཞིང་། དེ་ནས་སྐད་མགོ་དམའ་མོས་“ངས་ཋོམ་རྙེད་
བྱུང་། ངས་ཁོ་རང་འགྲོ་རུ་བཅུག་ཡོད། ཐག་རིང་ཐག་རིང་དུ་འགྲོ་རུ་བཅུག་ཡོད།” ཅེས་
བཤད།
ཨ་ཕས་མགོ་ལྕོག་དལ་མོས་ལྡེམ་ཞིང་། ཨ་ཁུ་ཇོན་གྱིས་མ་ནེ་བྲང་ངོས་སུ་དུད། ཨ་ཕས་
ང་ཚོར་ཡང་དེ་ལས་ཐབས་གཞན་མི་འདུག ཁྱོད་ཀྱིས་བལྟས་ན་ཁོ་ལ་ཐབས་ཤེས་ཡོད་རྒྱུ་
རེད་དམ། ཇོན ཞེས་བཤད།
ཨ་ཁུ་ཇོན་གྱིས་མགོ་བོ་ཡར་བཀྱགས་ནས་“ངའི་སེམས་ལ་འཁོར་རྒྱུ་ཅི་ཡང་མི་འདུག
དེང་སང་ངའི་སེམས་ལ་དྲན་རྒྱུ་འཁོར་རྒྱུ་ཅི་ཡང་མེད་པ་འདྲ།” ཞེས་བཤད།
ཨ་མས་ཋོམ་ནི་བུ་ཡ་རབས་ཤིག་ཡིན ཞེས་བཤད་ཅིང་། དེ་ནས་འགྱོད་བཤགས་
ཀྱི་རྣམ་པས་ད་སྔོན་ངས་ཨལ་ལ་ཁ་བརྡ་བྱེད་ཟེར་བར་དམིགས་ཡུལ་གཞན་པ་ཅི་ཡང་
མེད ཅེས་བཤད།
ཨ་ཕས་སྐད་མགོ་དམའ་མོས་"དེ་ངས་ཀྱང་ཤེས། དེང་སང་ང་རང་ཉིད་ཀྱིས་ཀྱང་ཅི་
ཡང་འཇོན་གྱི་མི་འདུག རྒྱུན་དུ་འདས་སོང་གི་བྱ་བ་ཁོ་ནར་ཕྱིར་དྲན་བྱས་ནས། ཡང་
བསྐྱར་ཕྱིར་སླེབས་ཐབས་མེད་པའི་ཕ་ཡུལ་གྱི་ཐད་ལ་ཕྱིར་འདང་ཁོ་ན་བརྒྱབ་ནས་དུས་
ཚོད་ཕུད་ཀྱི་ཡོད།" ཅེས་བཤད།
ཨ་མས་གནས་འདི་ཡུལ་ལྗོངས་མཛེས་ལ་ས་བཅུད་འདི་འདྲ་ལེགས ཞེས་བཤད་
དེ་ངས་ཤེས། འོན་ཀྱང་། འདི་ཕྱོགས་ཀྱི་ཡོད་ཚད་ཕལ་ཆེར་མིག་ལམ་དུ་མི་མངོན།
དེང་སང་ཕ་ཡུལ་གྱི་ལྕང་སྡོང་གི་ལོ་མ་ལྷུང་གི་ཨེ་ཡོད་སྙམ་ནས་དེ་ཕྱོགས་སུ་བསམ་བློ་
ཤོར་འགྲོ་ལ། ད་དུང་མཚམས་ལར། ར་བའི་ལྷོ་ངོས་ཀྱི་འཛུལ་ཁུང་དེ་ཇི་ལྟར་གཅོད་
དགོས་པའི་ཐད་ལའང་བསམ་བློ་འཁོར། ཁྱད་མཚར་རེད། ད་ལྟ་བུད་མེད་ཀྱིས་ཁྱིམ་ཚང་
དབང་དུ་བསྒྱུར་ནས། གང་འགྲོ་གང་ལས་ཚང་མ་བུད་མེད་ཀྱི་བཀའ་བཀོད་ལྟར་འགྲོ་
བཞིན་འདུག་ལ། ང་རང་དེ་ཐད་ལ་སྣང་དོགས་ཙམ་ཡང་མེད་པར་གྱུར་འདུག
ཨ་མས་སེམས་གསོའི་ཚུལ་གྱིས་"བུད་མེད་ནི་སྐྱེས་པ་དང་བསྡུར་ན་འགྱུར་བདེ་པོ་
ཡོད་པ་རེད། བུད་མེད་ཚོས་རང་ཉིད་ཀྱི་མི་ཚེ་དེ་རང་ཉིད་ཀྱི་ལག་ནང་དུ་བླངས་ཡོད་ལ།
སྐྱེས་པ་ཚོས་རང་ཉིད་ཀྱི་མི་ཚེ་དེ་རང་ཉིད་ཀྱི་སེམས་ནང་དུ་ཉར་ཡོད། ད་སེམས་ཁྲལ་མ་
བྱེད། གཅིག་བྱས་ན། ལོ་རྗེས་མར་ང་ཚོ་རང་ཉིད་ལ་དབང་བའི་ཁྱིམ་གཞིས་ཤིག་ཡོད་
སྲིད།” ཅེས་བཤད།
ཨ་ཕས་ང་ཚོར་ད་ལྟ་ཅི་ཡང་མེད། ལོ་ཏོག་མེད་ལ་ལས་ཀ་ཡང་མེད་པའི་ལོ་ཟླ་རིང་
མོ་ཞིག་ཡོང་བཞིན་ཡོད་པས། ད་ང་ཚོས་ཅི་ཞིག་བྱེད་དགོས། ང་ཚོས་ཁ་ལ་བཟའ་རྒྱུའི་
ཟ་མ་ཇི་ལྟར་འཚོལ། ད་དུང་དེའི་སྟེང་དུ། ད་ལྟ་རོ་སི་ཤ་རོན་གྱི་ཕྲུ་གུ་བཙས་པར་ཡང་
དུས་ཡུན་རིང་པོ་འགོར་རྒྱུ་མ་རེད། སེམས་པ་འཚབ་ནས་དེ་ཕྱོགས་སུ་བསམ་བློ་ཙམ་ཡང་
གཏོང་མི་ཕོད། དེ་བས། དྲན་ཤེས་ནི་བྱི་ལོང་བཞིན་དུ་འདས་སོང་གི་ཕྱིར་དྲན་གྱི་ཁུང་
བུའི་ནང་དུ་འཛུལ་ནས། མིག་སྔའི་གནས་ཚུལ་ལས་བྱོལ་ཐབས་བྱས་ནས་བསྡད་ཡོད།
ང་ཚོའི་མི་ཚེ་དང་འཚོ་བ་ཡོད་ཚད་གནས་སྐབས་འདི་ནས་ཡོངས་སུ་མཇུག་བསྡུས་ཟིན་
པའི་ཚོར་བ་སྐྱེས།” ཞེས་བཤད།
ཨ་མས་དེ་འདྲ་ག་ལ་ཡིན། དེ་འདྲ་མ་རེད། ཨ་ཕ། འདི་ཡང་བུད་མེད་ཁོ་ནས་རྟོགས་
པའི་གནས་ལུགས་ཤིག་ཡིན། དེར་ངས་དོ་སྣང་བྱུང་། སྐྱེས་པ་ཚོའི་འཚོ་བ་སྐྱེལ་སྟངས་
དེ་ཡར་ལྡིང་མར་ལྡིང་རེད། ཕྲུ་གུ་ཞིག་བཙས་པ་དང་། ལོ་ལོན་ཞིག་གྲོངས་པ་དེ་འཕར་
ལྡིང་ཞིག་རེད། གཞིས་ཀ་ཞིག་ཡོད་པ་ནས་མེད་པར་གྱུར་ཚེ། དེ་ནི་འཕར་ལྡིང་ཞིག་རེད།
འོན་ཀྱང་། བུད་མེད་ནི་དེ་དང་མི་འདྲ་བར། ཁོ་ཚོའི་འཚོ་བ་ནི་ཆུ་རྒྱུན་དང་འདྲ་བར་
བཞུར་ནས་འགྲོ་བཞིན་ཡོད། དེ་ནི་རླབས་འཁོར་ཆུང་ཆུང་རེ་ལ་ཐུག་སྲིད་ལ་རྦབ་ཆུ་
ཆུང་ཆུང་རེ་ལའང་ཐུག་སྲིད་མོད། འོན་ཀྱང་། ཆུ་རྒྱུན་དེ་མུ་མཐུད་དུ་བཞུར་ནས་འགྲོ་
བཞིན་ཡོད། བུད་མེད་ཟེར་བ་ནི་དེ་འདྲ་ཞིག་ཡིན། ང་ཚོ་འདི་ལྟར་ཚར་རྒྱུ་མ་རེད། མི་
དམངས་ནི་མུ་མཐུད་ནས་འགྲོ་ཡི་རེད་ལ། ལམ་བར་ནས་ཀྱག་ཀྱོག་ལ་ཐུག་ནས་འགྱུར་
བ་རེ་འགྲོ་སྲིད་མོད། ང་ཚོ་མུ་མཐུད་ནས་མདུན་སྐྱོད་བྱེད་ཀྱི་རེད།" ཅེས་བཤད།
ཨ་ཁུ་ཇོན་གྱིས་”དེ་འདྲ་ཞིག་ཡིན་པ་ཇི་ལྟར་ཤེས། ཡོད་ཚད་འགྲོ་མཚམས་འཇོག་
བཞིན་པ་འདི་ཅི་ཞིག་གིས་འགོག་ཐུབ། ཡུལ་མི་ཚང་མའི་ལུས་སེམས་གཉིས་ཀ་ཨ་ཐང་
ཆད་ནས། རེ་སྨོན་ཡོད་ཚད་ཐང་ལ་གཡུག་གྲབས་ཡོད་པ་འདི་ཅི་ཞིག་གིས་འགོག་ཐུབ།
ཞེས་ནན་ཏན་གྱིས་དྲིས།
ཨ་མས་བསམ་གཞིག་བྱས། ཁོ་མོའི་འོད་ཀྲིག་ཀྲིག་གི་ལག་རྒྱབ་དེ་ལག་པ་གཞན་
པས་འཕུར་ཞིང་། ལག་པ་གཡས་པའི་མཛུབ་མོ་རྣམས་ལག་པ་གཡོན་པའི་མཛུབ་བར་
དུ་བཙིར་ནས་གསལ་པོ་བཤད་རྒྱུ་དཀའ་མོ་རེད། ངས་བལྟས་ན། ང་ཚོས་ཅི་བྱེད་
ལས་ཚང་མ་མུ་མཐུད་དུ་མདུན་སྐྱོད་བྱེད་པའི་ཕྱོགས་སུ་ཁ་འཁོར་ཡོད་པ་འདྲ་ཞིང་། དེ་
ནི་ང་རང་ལ་མཚོན་ནའང་ཧ་ཅང་གསལ་པོ་ཡིན་པ་འདྲ། ང་ཚོས་བཀྲེས་ལྟོགས་ག་ཚོད་
མྱངས་རུང་། ད་དུང་ནད་སྡུག་ང་ཚོ་བརྒྱུད་རུང་། ཐ་ན་འགའ་རེ་འཆི་ཡི་ཡོད་མོད། འོན་
ཀྱང་། སྤྱིའི་ཆ་ནས་ཚང་མ་ད་དུང་མཉམ་དུ་གནས་ཡོད་པ་རེད། དེ་བས། མིག་སྔའི་ཉི་མ་
རེ་རེ་དམ་འཛིན་བྱོས་དང་། མིག་སྔའི་ཉི་མ་རེ་རེ།" ཞེས་བཤད།
ཨ་ཁུ་ཇོན་གྱིས་“གལ་སྲིད་དེ་དུས་ཁོ་མོ་ཤི་མེད་རྒྱུ་ན་...། ཞེས་བཤད།
ཨ་མས་"མིག་སྔའི་ཉི་མ་རེ་རེ་དམ་འཛིན་བྱས་ནས། རང་སྡུག་རང་གིས་མ་ཉོ།" ཞེས་
བཤད།
ཨ་ཕས་ལོ་རྗེས་མར། ཕ་ཡུལ་དུ་ལོ་ལེགས་འབྱུང་ཡང་སྲིད། ཅེས་བཤད།
ཨ་མས་རྣ་ཉན་བྱོས་དང་” ཞེས་བཤད།
བགྲོད་ཟམ་གྱི་སྟེང་ནས་འཇབ་འགྲོས་ཀྱི་སྒྲ་ཞིག་གྲག་ཡོང་གི་འདུག་ལ། དེ་ནས་ཨལ་
ཡོལ་བའི་རྒྱབ་ནས་ཚུར་ཡོང་སྟེ་ཨོ། ངས་ད་མཚམས་ཤིག་ལ་ཁྱོད་ཚོ་ཉལ་ཟིན་ཡོད་རྒྱུ་
རེད་བསམ་སོང་།” ཞེས་བཤད།
ཨ་མས་“ཨལ། ང་ཚོས་ཁ་བརྡ་བྱེད་བཞིན་ཡོད། འདིར་ཤོག་ནས་སྡོད་དང་།” ཞེས་
བཤད།
"ཡ། འོ་ཡ། ང་ལ་ཡང་བཤད་རྒྱུ་ཞིག་ཡོད། ང་མགྱོགས་པོར་ས་གཞན་དུ་འགྲོ་རྒྱུ་ཡིན།
"ཁྱོད་འགྲོ་མི་རུང་། ཁྱོད་རང་འདི་གར་ང་ཚོར་དགོས་ཀྱི་ཡོད། ཁྱོད་ཅིའི་ཕྱིར་འགྲོ་
དགོས
"ཨུན། ང་དང་ཨ་གྷེ་ཝེན་རའེ་ཋི་གཉིས་ཀ་གཉེན་སྒྲིག་བྱེད་རྒྱུ་བྱས་ཡོད། དེ་ནས་ངས་
རླངས་འཁོར་ཞིག་གསོ་ཁང་ཞིག་ནས་ལས་ཀ་བཙལ་རྗེས། ངེད་གཉིས་ཀྱིས་གནས་སྐབས་
རིང་ཁང་པ་གླས་ནས་འདུག་རྒྱུ་ཡིན། དེ་ནས་... །" ཁོས་ངར་ཤུགས་དང་བཅས་ཡར་
བལྟས། ·གང་ལྟར་ང་ཚོ་གཉེན་སྒྲིག་བྱེད་རྒྱུ་ཡིན་པས། སུ་ཞིག་གིས་ཀྱང་འགོག་མི་ཆོག་
ཁོ་ཚོས་ཨལ་ལ་ཅེར་ནས་འདུག་ཅིང་། དེ་ནས་ཨ་མས་ཨལ། ང་དགའ་བོ་བྱུང་། ང་
ཚོ་དངོས་གནས་དགའ་བོ་བྱུང་།" ཞེས་བཤད།
"དངོས་གནས་ཡིན་ནམ།”
ལོས་ཡིན། དགའ་དང་དགའ། ཁྱོད་རང་ད་ལྟ་མི་ཆེན་པོ་ཆགས་ཡོད་པས། ཆུང་མ་
ཞིག་ལེན་རན་ཡོད། འོན་ཀྱང་། ཨལ། དེ་མ་ཐག་ཏུ་མ་སོང་ན་ཨེ་ཆོག”
ཨལ་གྱིས་“ངས་ཨ་གྷེ་ལ་ཁས་ལེན་བྱས་ཡོད། ང་ཚོ་ངེས་པར་དུ་འགྲོ་དགོས། ང་ཚོས་
གནས་བབ་འདི་ལྟ་བུ་དངོས་གནས་བཟོད་ཐུབ་ཀྱི་མི་འདུག
ཨ་མས་དཔྱིད་ཀ་བར་དུ་སྡོད་དང་། དཔྱིད་ཀ་བར་དུ་སྡོད་དང་དེས་ཆོག ཁྱོད་རང་
དཔྱིད་ཀ་བར་དུ་འདུག་ཐུབ་ཀྱི་མི་འདུག་གམ། ང་ཚོའི་རླངས་འཁོར་སུས་བསྐོར་རམ།
ཞེས་བཤད།
ཨོ་...།"
ལྕམ་ཝེན་རའེ་ཋི་ཡིས་ཡོལ་བའི་ནང་དུ་མགོ་ཚུར་བསྲིངས་ནས་“ཁྱོད་ཚོས་གོ་སོང་
ངམ” ཞེས་དྲིས།
‘གོ་སོང་། ང་ཚོས་གོ་སོང་།"
། དཀོན་མཆོག ང་ཚོ་ལ་... ། ང་ཚོ་ལ་སྒོང་བག་ཡོད་ན་ཨང་། ང་ཚོ་ལ་སྒོང་བག་
དང་། ཡང་ན་དེ་འདྲ་ཞིག་ཡོད་ན་ཨང་།”
ཨ་མས་“ངས་འཚིག་ཇ་ཞིག་བསྐོལ་རྗེས། སྒོང་བག་ཚ་སྲེག་འགའ་རེ་བཟོ། ང་ཚོར་
བུ་རམ་ལྡེ་གུ་ཡོད།" ཅེས་བཤད།
ལྕམ་ཝེན་རའེ་ཋི་ཡིས་“ཨོ། དཀོན་མཆོག ཡ། སྡོད་ཨ། ང་སོང་ནས་བྱེ་མ་ཀ་ར་འཁྱེར་
ཡོང་། ང་ཚོས་ཚ་སྲེག་གི་ནང་དུ་བྱེ་མ་ཀ་ར་འདེབས།” ཞེས་བཤད།
ཨ་མས་ལྕུག་ཕྲན་འགའ་རེ་བཅག་ནས་ཐབ་ནང་དུ་བཙངས་པས། དགོང་ཟས་བསྐོལ་
ཤུལ་གྱི་སོལ་བ་ལས་མེ་ཁ་ཕྱིར་སོས་ནས། ལྕུག་ཕྲན་རྣམས་ཚག་ཚག་ཏུ་འབར། རུ་ཐེ་དང་
ཝིན་ཧྥིལད་གཉིས་ཀ་ཁོ་ཚོའི་ཉལ་སའི་ནང་ནས་ཤུན་སྐོགས་ལས་ཐོན་པའི་རུས་སྦལ་
བཞིན་ཕྱིར་བུད། ཁོ་ཚོས་ཡུད་ཙམ་ལ་གཟབ་གཟབ་བྱས་ནས། རང་ཉིད་ལ་ད་དུང་ཡང་
ཉེས་མིང་ཡོད་མེད་བརྟགས། སུ་གཅིག་གིས་ཀྱང་ཁོ་ཚོར་དོ་སྣང་བྱེད་ཀྱི་མེད་པ་མཐོང་
ཚེ། ཁོ་ཚོའི་སྤོབས་པ་ཡང་ཇེ་ཆེར་སོང་། རུ་ཐེ་རྐང་པ་གཅིག་གི་སྟེང་དུ་སྤོས་ནས། གྱང་
ངོས་ལ་ཐུག་ཙམ་ཡང་མ་བྱས་པར། སྒོ་ལམ་བར་དུ་མཆོང་བཞིན་མཆོང་བཞིན་སོང་རྗེས།
ཚུར་ཕྱིར་མཆོང་བཞིན་མཆོང་བཞིན་སླེབས།
ཨ་མས་ཕོར་པ་ཞིག་གི་ནང་དུ་འཚིག་ཇ་བླུག་བཞིན་པའི་སྐབས་དེར། རོ་སི་ཤ་རོན་
བགྲོད་ཟམ་སྟེང་ནས་ཡར་ཡོང་། ཁོ་མོས་གཟུགས་པོའི་ལྗིད་ཤུགས་སྙོམས་བཞིན། གཟབ་
གཟབ་སྒོ་ནས་ཡར་འགོས་ཡོང་ནས་“ཁྱོད་ཚོས་ཅི་ཞིག་བྱེད་བཞིན་ཡོད།" ཅེས་དྲིས།
ཨ་མས་སྐད་མགོ་མཐོན་པོས་ཨོ། གཏམ་བཟང་བཤད་རྒྱུ་ཡོད། ཨལ་དང་ཨ་གྷེ་གཉིས་
ཀ་གཉེན་སྒྲིག་བྱེད་རྒྱུ་ཡིན་པས། ང་ཚོས་འདི་གར་སྤྲོ་སྐྱིད་ཆུང་ཆུང་ཞིག་གཏོང་གི་ཡོད།
ཅེས་བཤད།
རོ་སི་ཤ་རོན་དེ་གར་འགུལ་མེད་ངང་ལངས་ནས་བསྡད་ཅིང་། དེ་ནས་ཁོ་མོས་དལ་
མོས་ཨལ་ལ་ཕར་བལྟས། ཁོ་ངོ་ཚ་ཞིང་ཁ་སྐྱེངས་ནས་དེ་གར་ལངས་ནས་འདུག
ལྕམ་ཝེན་རའེ་ཋི་ཡིས་འཁོར་སྒམ་ཁང་པའི་སྣེ་མོ་གཞན་པ་དེ་ནས་ངས་ཨ་གྷེ་ལ་གྱོན་
གོས་གསར་པ་ཞིག་སྐོན་བཞིན་ཡོད་ལ། མགྱོགས་པོར་བརྒྱུག་ཡོང་།” ཞེས་སྐད་བརྒྱབ།
རོ་སི་ཤ་རོན་དལ་མོས་ཁ་ཕྱིར་འཁོར་ནས། ཞེང་ཁ་ཆེ་བའི་སྒོ་མོ་དེ་ལས་ཕྱིར་སྒོ་རུ་
བུད་དེ། བགྲོད་ཟམ་སྟེང་ནས་འཇབ་འགྲོས་ཀྱིས་སོང་། ཁོ་མོ་ས་ངོས་སུ་བབས་རྗེས། ཕར་
ཕྱོགས་ཀྱི་ཆུ་ཕྲན་དང་ཆུ་ཕྲན་འགྲམ་གྱི་ལམ་ཕྲན་ཕྱོགས་སུ་དལ་མོས་སོང་། ཁོ་མོ་ཅུང་
ཙམ་སྔོན་དུ་ཨ་མ་འགྲོ་སའི་ལམ་ཕྲན་དེའི་སྟེང་དུ་སོང་ནས། ལྕང་ཚལ་གསེང་དུ་འཛུལ
ད་ལྟ་རླུང་བུ་ཡང་ལྷོད་འཇགས་ཀྱིས་གཡུག་བཞིན་འདུག་ལ།དེ་དང་བསྟུན་ནས་རྩི་ལྡུམ་
ཚོས་ལྷོད་འཇགས་ཀྱི་ཤུ་སྒྲ་སྒྲོག་བཞིན་ཡོད། རོ་སི་ཤ་རོན་མར་སྒུར་སྒུར་བྱས་ནས། པུས་
མོའི་སྟེང་དུ་གོག་ནས་རྩི་ལྡུམ་མཐུག་ས་རུ་འཛུལ། སིལ་སྡོང་གིས་ཁོ་མོའི་གདོང་པ་ལ་
བྲབས་ནས་། ཁོ་མོའི་སྐྲ་ལོ་ཡང་འཐེན་བྱུང་མོད། འོན་ཀྱང་། ཁོ་མོས་དེ་དག་ལ་ཁ་ཡ་
ཙམ་ཡང་མ་བྱས། ཁོ་མོའི་ལུས་པོ་ཡོངས་ལ་རྩི་ཤིང་དང་ལྕུག་ཕྲན་ཟུག་གི་ཡོད་པ་ཚོར་
བ་ན། ཁོ་མོས་ད་གཟོད་འགྲོ་མཚམས་བཞག ཁོ་མོ་དེ་གར་གན་རྐྱལ་དུ་ལོག་ནས། གྲོད་
ཁོག་གི་ཕྲུ་གུ་ལ་ལག་མྱོང་བྱས།
འོད་སྣང་བྲལ་བའི་འཁོར་སྒམ་ཁང་པའི་ནང་དུ་ཨ་མས་འཕག་འཚག་འགའ་བྱས་
ཞིང་། དེ་ནས་མལ་གཟན་མར་བཤུས་ནས་ཡར་ལངས། ཡོངས་སུ་ཕྱེས་ནས་ཡོད་པའི་
འཁོར་སྒམ་ཁང་པའི་སྒོ་ནང་ནས་འོད་སྣང་སྐྱ་བོ་ཞིག་ཚུར་མཆེད། ཨ་མ་སྒོ་རྩ་རུ་སོང་
ནས་ཕྱི་ལོགས་སུ་བལྟས།ཤར་ཕྱོགས་ཀྱི་ནམ་མཁའ་རུ་སྐར་མ་རྣམས་ལ་སྐྱ་མདོག་འབབ་
ཀྱི་ཡོད། ལྕང་ཚལ་གྱི་སྟེང་ནས་རླུང་བུ་འཇམ་པོ་ཞིག་གཡུགས་ཤིང་། ཆུ་ཕྲན་ལས་འབབ་
ཆུའི་ཤག་སྒྲ་དམའ་མོ་ཞིག་གྲག་ནས་ཡོང་། ཕལ་ཆེར་སྒར་ཧྲིལ་པོ་ད་དུང་གཉིད་ལ་གཡེང་
ནས་ཡོད་པ་འདྲ། འོན་ཀྱང་། རས་གུར་ཆུང་ཆུང་ཞིག་གི་མདུན་དུ་མེ་ཕུང་སྦར་ནས་
ཡོད་ཅིང་། མི་འགའ་རེ་དེའི་མཐའ་འཁོར་དུ་ལངས་ནས་མེ་དྲོད་ལ་བསྲོས་ནས་འདུག
གསར་དུ་སྦར་བའི་མེ་ཕུང་གི་མེ་ལྕེས་ཞབས་བྲོ་འཁྲབ་བཞིན་པའི་སྣང་བའི་འོག་ཏུ། ཨ་
མས་ཁོ་ཚོ་གསལ་པོར་མཐོང་ཐུབ། ཁོ་ཚོས་གདོང་པ་མེ་ཕུང་ལ་གཏད་ནས་ལངས་ཏེ། སོ་
སོའི་ལག་པ་འཕུར་འཕུར་བྱེད་ལ། དེ་ནས་ཁ་ཕྱིར་འཁོར་ནས་མེ་ཕུང་ལ་སྒལ་བ་གཏད་
ཅིང་། ལག་པ་གཉིས་ཀ་རྒྱབ་ཏུ་བསྲིངས། ཨ་མས་ཁོ་ཚོར་ཡུན་རིང་ཞིག་ལ་ལྟད་མོ་བལྟས་
ནས། རང་ཉིད་ཀྱི་ལག་པ་གཉིས་ཀ་མདུན་དུ་བསྣོལ་ནས་བསྡད། ཆ་མི་སྙོམས་པའི་རླུང་
བུ་ཞིག་གློ་བུར་དུ་གཡུགས་ནས་ཕར་ཕྱིན་སོང་ལ། དེ་དང་ལྷན་དུ་ཡོང་བའི་མཁའ་རླུང་
ནང་དུ་སྟོན་གྱི་བ་མོའི་གྲང་བསིལ་ཞིག་འདྲེས། ཨ་མས་འདར་སིག་བྱས་ཏེ་ལག་པ་གཉིས་
ཀ་མཉམ་དུ་འཕུར་འཕུར་བྱས། ཁོ་མོ་འཇབ་འགྲོས་ཀྱིས་ནང་དུ་ཕྱིར་སོང་ནས། སྒྲོན་མེའི་
འགྲམ་ནས་འབར་ཞུན་ལ་ལག་སྙོབ་བྱས། དེ་ནས་ཁོ་མོས་སྒྲོན་ཁེབས་ཡར་བཀྱགས་རྗེས།
སྡོང་རས་ལ་མེ་བསྒྲོན། སྡོང་རས་དེ་སྔོ་ལྷོག་ལྷོག་གིས་ཡུད་ཙམ་འབར་རྗེས། དེ་ལས་འོད་
སྣང་སེར་པོ་ཞིག་སྤྲོས་བྱུང་ལ། འོད་སྣང་གི་མཐའ་འཁོར་དུ་གྲ་དག་པའི་མུ་ཁྱུད་ཀོར་མོ་
ཞིག་བབས། ཁོ་མོས་སྒྲོན་མེ་དེ་ཕར་འཁུར་ནས་ཐབ་འགྲམ་དུ་བཞག་རྗེས། མཉེན་ཆ་བྲལ་
བའི་ལྕང་མའི་ལྕུག་ཕྲན་སྐམ་པོ་བཅག་ནས་ཐབ་ནང་དུ་བཞག་པ་ན། ཅུང་ཙམ་རྗེས་སུ།
ཐབ་ནང་གི་མེ་ལྕེ་འབར་ནས་དུད་ཁུང་ལས་དུད་པ་ཁོབ་ཁོབ་ཏུ་བརྒྱུགས།
རོ་སི་ཤ་རོན་གཟུགས་པོ་ལྗིད་ཏིག་ཏིག་གིས་འགྲེ་ལོག་བརྒྱབ་ནས་ཡར་དགྱེ་ནས་“ང་
ད་ཡར་ལངས།” ཞེས་བཤད།
ཨ་མས་ད་དུང་ཅུང་ཙམ་ཉལ་མི་འདུག་པར་ཅི་བྱ། ཞེས་དྲིས།
ºད་མི་ཉལ། ཡར་ལང་རྒྱུ་ཡིན
ཨ་མས་ཆུ་ཟོ་ལས་འཚིག་ཇའི་རྫ་མའི་ནང་དུ་ཆུ་བླུགས་རྗེས་ཐབ་ཐོག་ཏུ་བསྐྱོན་
ཞིང་། དེ་ནས་མཐིལ་དུ་ཞག་ཚིལ་མཐུག་པོ་ཞིག་ཆགས་ཡོད་པའི་རྔོད་སླང་དེ་ཡང་ཐབ་
ཐོག་ཏུ་བསྐྱོན་ནས་མ་རྨོས་ལོ་ཏོག་གི་བག་ལེབ་བཟོ་བར་གྲ་སྒྲིག་བྱས། དེ་ནས་ཁོ་མོས་
སྐད་མགོ་དམའ་མོས་“ཅི་ཞིག་རེད།” ཅེས་དྲིས།
རོ་སི་ཤ་རོན་གྱིས་"ང་ཡང་འགྲོ་རྒྱུ་ཡིན།" ཞེས་བཤད།
‘ གང་དུ་འགྲོ་རྒྱུ་ཡིན།
སྲིང་བལ་འཐོག་ཏུ་འགྲོ་རྒྱུ་ཡིན
ཨ་མས་“ཁྱོད་འགྲོ་མི་རུང་། ཁྱོད་ཀྱི་མངལ་འདི་འདྲ་མཐོ་བས་ད་ལྟ་འགྲོ་མི་རུང་།”
ཞེས་བཤད།
ད་དུང་མི་སྐྱོན། གང་ལྟར་ང་འགྲོ་རྒྱུ་ཡིན།
ཨ་མས་ཆུ་ནང་དུ་འཚིག་ཇ་ཚད་ལ་འཇལ་བཞིན་བླུགས་“རོ་སི་ཤ་རོན། ཁྱོད་མདང་
དགོང་ཚ་བག་བཟའ་རུ་སླེབས་མ་སོང་ཨ།" བུ་མོས་དེ་ལ་ལན་མ་བཏབ། ཁྱོད་ཅིའི་ཕྱིར་
སྲིང་བལ་འཐོག་ཏུ་འགྲོ་འདོད་པ་ཡིན།" ཁོ་མོས་ད་དུང་ཡང་ལན་མ་བཏབ། "འདི་ཨ
དང་ཨ་གྷེ་གཉིས་ཀྱི་གཉེན་དོན་གྱི་དབང་གིས་རེད་དམ།” ད་ཐེངས་ཨ་མས་བུ་མོ་ལ་ནན་
མོས་བལྟས། ། ཡ་ཡ། གང་ལྟར་ཁྱོད་རང་འཐོག་ཏུ་འགྲོ་མི་དགོས།
"ང་འགྲོ་རྒྱུ་ཡིན"
ཡ། དེས་ན་ཁྱོད་རང་གིས་ཤུགས་མ་ཕྱུངས།
ཡར་ལོངས། ཨ་ཕ། ད་ཡར་ལོངས་ཤིག
ཨ་ཕས་མིག་ཟིམ་ཟིམ་བྱེད་བཞིན་གླལ་ཁ་ཞིག་བྱས། ཁོས་འཁུན་སྒྲ་དང་བཅས་“ད་
དུང་གཉིད་དྭངས་མི་འདུག་ཡ། མདང་དགོང་མར་འགྱེལ་དུས་ཆུ་ཚོད་བཅུ་གཅིག་ཡས་
མས་སུ་སླེབས་ཡོད་ངེས་རེད ཅེས་བཤད།
‘མགྱོགས་པོ་བྱོས། ཚང་མ་ཡར་ལངས་ནས་གདོང་པ་འཁྲུད་དུ་སོང་ཞིག”
འཁོར་སྒམ་ཁང་པའི་ནང་གི་གནས་སྡོད་པ་ཚོའི་ཚེ་སྲོག་གི་རྒྱུ་བ་རིམ་བཞིན་ཕྱིར་
རྒྱས་ནས། སོ་སོའི་མལ་གཟན་ནང་ནས་དགྱེ་གུག་བྱེད་བཞིན་ཕྱིར་བུད་ཅིང་། གྱོན་གོས་
རྣམས་གཟུགས་པོ་རུ་ཕར་གཅུ་ཚུར་གཅུ་བྱེད་བཞིན་གོན། ཨ་མས་རྔོད་སླང་གཉིས་པ་
དེའི་ནང་དུ་ཚྭ་སྙལ་ཕག་ཤ་དུམ་བུར་གཏུབས་ནས་འཕེན་བཞིན་སྒོར་བུད་ནས་ངོ་གདོང་
འཁྲུད་དུ་སོང་ཞེས་བཀའ་ཕབ།
འཁོར་སྒམ་ཁང་པའི་ཕུག་སྣེ་གཞན་པ་དེ་ནས་ཀྱང་འོད་སྣང་ཞིག་འཕྲོས་ཤིང་། དེ་དང་
མཐུད་ནས། ཝེན་རའེ་ཋི་ཚང་གིས་ལྕང་ལྕུག་གཅོག་པའི་ཀག་སྒྲ་གྲག་བྱུང་།དེ་ནས་ཕར་
ཕྱོགས་ནས་གཅིག་གིས་སྐད་མཐོན་པོས་“ལྕམ་ཇོ་ཌི། ང་ཚོས་གྲ་སྒྲིག་བྱེད་བཞིན་ཡོད། ང་
ཚོ་གྲ་སྒྲིག་བྱས་ནས་འདུག" ཅེས་བཤད།
ཨལ་གྱིས་ང་ཚོ་འདི་འདྲ་སྔ་མོ་ལངས་ནས་ཅི་ཞིག་བྱེད་དགོས།” ཞེས་འཁང་ར་བྱས།
ཨ་མས་“སྲིང་བལ་དབྱིན་མུའུ་ཉི་ཤུ་མ་གཏོགས་མེད་པས། དེ་གར་མགྱོགས་པོར་
སླེབས་དགོས། དེང་སང་སྲིང་བལ་མང་པོ་ལྷག་མེད་པས། གཞན་པས་བཏོགས་མ་ཚར་
གོང་དེ་གར་སླེབས་ཐུབ་པ་བྱེད་དགོས། ཞེས་བཤད། ཨ་མས་ཁོ་ཚོར་གྱོན་གོས་མགྱོགས་
པོར་གྱོན་དུ་བཅུག་ཅིང་། ཞོགས་ཟས་མགྱོགས་པོར་བཟའ་བར་བསྐུལ་ནས་མགྱོགས་པོ་
བྱོས། སོ་སོའི་འཚིག་ཇ་འཐུངས། སྔ་མོར་ལམ་ལ་འབུད་དགོས།” ཞེས་བཤད།
"ཨ་མ། ང་ཚོས་མུན་ནག་ཁྲོད་ནས་སྲིང་བལ་ཇི་ལྟར་འཐོག
“ ང་ཚོ་དེ་གར་སླེབས་དུས་ནམ་ལངས་རྒྱུ་རེད།
" གཅིག་བྱས་ན་སྲིང་བལ་རློན་པ་ཡིན་རྒྱུ་རེད།
"ཆར་བ་དེ་འདྲ་ཆེན་པོ་བབས་མ་བྱུང་། ཡ། ད་མགྱོགས་པོ་བྱོས། རང་ཉིད་ཀྱི་འཚིག་
ཇ་འཐུངས་ཤིག ཨལ། ཁྱོད་ཀྱིས་བཏུང་ཚར་མ་ཐག་ཏུ་སོང་ནས་རླངས་འཁོར་གྱི་མེ་ཁ་
གསོས་དང་དགའ་རྒྱུ་རེད།
དེ་ནས་ཁོ་མོས་‘ང་ཚོ་གྲ་སྒྲིག་ཟིན་གྲབས་ཡོད། ལྕམ་ཝེན་རའེ་ཋི། ཁྱེད་ཚང་ག་འདྲ་
འདུག ཅེས་སྐད་མགོ་མཐོ་རུ་བཏེགས་ནས་བཤད།
ཞོགས་ཟས་བཟའ་བཞིན་པའི་སྒང་ཡིན། མྱུར་དུ་གྲ་སྒྲིག་ཡིན།
ཕྱི་ལོགས་སུ། སྒར་ཧྲིལ་པོ་ཟང་ཟིང་ལང་ལོང་དུ་གྱུར། རས་གུར་ཚོའི་མདུན་དུ་མེ་
སྦར་འདུག་ལ། འཁོར་སྒམ་ཁང་པ་ཚོའི་དུད་ཁུང་ལས་དུད་པ་ལྷོག་ལྷོག་ཏུ་འཕྱུར།
ཨལ་གྱིས་ཁོའི་ཇ་ཕོར་མགོ་ལ་བསྐོར་ནས་བཏུང་བས། ཁ་ནང་དུ་འཚིག་ཇའི་ཇ་
སྙིགས་ཁམ་གང་སླེབས། ཁོ་ཕྱི་ལོགས་ཀྱི་བགྲོད་ཟམ་སྟེང་དུ་སོང་ནས་ཁ་ནང་གི་ཇ་སྙིགས་
རྣམས་ཐང་ལ་བཤོས།
ཨ་མས་"ལྕམ་ཝེན་རའེ་ཋི། ང་ཚོ་གྲ་སྒྲིག་ཟིན་ཡོད།" ཅེས་བོས་རྗེས། རོ་སི་ཤ་རོན་ལ་
ཁ་འཁོར་ནས་‘ཁྱོད་རང་ཤུལ་དུ་སྡོད།” ཅེས་བཤད།
བུ་མོས་མ་ནེ་མདུན་ལ་བསྲིངས་ནས་“ང་འགྲོ་རྒྱུ་ཡིན། ཨ་མ། ང་འགྲོ་རྒྱུ་ཡིན།” ཞེས་
བཤད།
"ཁྱོད་ལ་སྲིང་བལ་འཐོག་སའི་ཁུག་མ་ཡོད་དམ། ཁྱོད་ཀྱིས་ཁུག་མ་འདྲུད་མི་འོས།
"ངས་ཁྱོད་ཀྱི་ཁུག་མའི་ནང་དུ་འཐོག་ཆོག་
“ཁྱོད་ཀྱིས་དངོས་གནས་དེ་འདྲ་མ་བྱས་ན་བཟང་།"
ང་འགྲོ་རྒྱུ་ཡིན
ཨ་མས་ཤུ་རིང་ཞིག་འཐེན། “ངས་ཁྱོད་ལ་རྟོག་བཞིན་འདུག ང་ཚོ་ལ་སྨན་པ་ཞིག་
ཡོད་ན་ཨང་།" རོ་སི་ཤ་རོན་འཚེར་སྣང་དང་བཅས་རླངས་འཁོར་གྱི་ཕྱོགས་སུ་སོང་། ཁོ་
མོས་ཕྱི་སྟོད་སྲབ་མོ་ཞིག་གོན་རྗེས་ཡང་བསྐྱར་ཕྱིར་ཕུད། ཨ་མས་"མལ་གཟན་ཞིག་འཁུར།
དེ་ནས་ཁྱོད་རང་ངལ་གསོ་རྒྱག་འདོད་ན་དེའི་ནང་དུ་དྲོན་པོར་སྡོད་ཆོག༔ ཅེས་བཤད། ཁོ་
ཚོས་འཁོར་སྒམ་ཁང་པའི་རྒྱབ་ཕྱོགས་ནས་སྒུལ་འཕྲུལ་གྱིས་ལྡིར་སྒྲ་སྒྲོག་པ་ཐོས། ཨ་མས་
དགའ་དགའ་སྤྲོ་སྤྲོའི་ངང་ནས་“ང་ཚོ་ལམ་ལ་འབུད་སྔ་ཤོས་ཡིན་རྒྱུ་རེད། ཡ། ད་རང་རང་
སོ་སོའི་ཁུག་མ་འཁུར་ནས་སྒོར་བུད། རུ་ཐེ། ངས་ཁྱོད་ལ་ནང་སྟོད་རྙིང་པས་བཟོས་པའི་
ཁུག་མ་དེ་འཁུར་རྒྱུ་མ་བརྗེད་ཨ།" ཞེས་བཤད།
ཝེན་རའེ་ཋི་ཚང་དང་ཇོ་ཌི་ཚང་གི་བཟའ་མི་ཚང་མ་མུན་ནག་གི་ཁྲོད་ནས་དོས་
འཁོར་སྟེང་དུ་འཛེགས། ད་ལྟ་སྐྱ་རེངས་འཆར་བཞིན་ཡོད་མོད། འོན་ཀྱང་། སྐྱ་རེངས་
ཀྱི་སྣང་བ་ཡོང་བ་དལ་ཞིང་འགོར་ལ་ཁ་དོག་སྐྱ།
ཨ་མས་ཨལ་ལ་གཡོན་ཕྱོགས་སུ་འཁོར། འདི་ཕྱོགས་སུ་སོང་ན་ང་ཚོས་བརྡ་པང་
ཞིག་མཐོང་གི་རེད།" ཅེས་བཤད། ཁོ་ཚོས་རླངས་འཁོར་དེ་མུན་པ་ནག་པའི་གཞུང་ལམ་
སྟེང་དུ་བསྐོར་ནས་སོང་ཞིང་། རླངས་འཁོར་གཞན་པ་ཚོས་ཀྱང་ཁོ་ཚོའི་རྗེས་དེད། ཁོ་
ཚོའི་རྒྱབ་ཕྱོགས་སུ། སྒར་གྱི་ནང་གི་རླངས་འཁོར་གཞན་པ་ཚོས་ཀྱང་མེ་ཁ་གསོ་མགོ་
བརྩམས་ཤིང་། དེ་ནས་བཟའ་མི་རྣམས་རླངས་འཁོར་སྟེང་དུ་བུད་ནས། རླངས་འཁོར་
རྣམས་གཞུང་ལམ་སྟེང་དུ་ཡོང་ནས་གཡོན་ཕྱོགས་སུ་འཁོར།
ལམ་གྱི་གཡས་ཟུར་གྱི་ཡིག་སྒམ་ཞིག་གི་སྟེང་དུ་མཁྲེགས་ཤོག་ལེབ་མོ་ཞིག་བཅིངས་
ནས་ཡོད་ཅིང་། དེའི་སྟེང་དུ་ཚོན་མདོག་སྔོན་པོས་ཡི་གེ་བྲིས་འདུག སྲིང་བལ་འཐོག་
མཁན་དགོས་ཀྱི་ཡོད།" ཨལ་གྱིས་རླངས་འཁོར་འཛུལ་སྒོ་དེའི་ནང་དུ་ཁ་བསྐོར་ནས་
འབྲུ་ཁང་མདུན་གྱི་སྒོ་ར་རུ་སོང་། སྒོ་ར་རུ་སྔ་ས་ནས་རླངས་འཁོར་གྱིས་གང་འདུག འབྲུ་
ཁང་དཀར་པོའི་སྣེ་མོ་རུ་གློག་བཞུ་ཞིག་ཡོད་ཅིང་། གློག་འོད་འོག་ཏུ་སྐྱེས་པ་དང་བུད་
མེད་སྐོར་ཞིག་རྒྱ་མ་དང་ཉེ་སར་ལངས་ནས་འདུག་ལ། ཁོ་ཚོས་སོ་སོའི་ཁུག་མ་མཆན་
འོག་ཏུ་བཙིར་ཡོད། བུད་མེད་འགའ་རེས་ཁུག་མ་ཕྲག་སྟེང་དུ་གྱོན་ཏེ་མདུན་ནས་མདུད་
པ་བརྒྱབ་ཡོད།
ཨལ་གྱིས་ང་ཚོ་དེ་འདྲ་སྔ་རྒྱུ་མི་འདུག་ཨ།” ཞེས་ཟེར་བཞིན། རླངས་འཁོར་ར་བའི་
རྩར་བསྐོར་ནས་དེ་གར་ཁ་བཀག ཁྱིམ་ཚང་གཉིས་ཀའི་བཟའ་མི་རྣམས་རླངས་འཁོར་
གྱི་སྟེང་ནས་མར་བབས་ནས། ཕར་ཕྱོགས་སུ་སྒུག་ནས་ཡོད་པའི་མི་ཚོགས་ཀྱི་གྲས་སུ་
སོང་། ད་དུང་གཞུང་ལམ་སྟེང་ནས་རླངས་འཁོར་དེ་ལས་མང་པོ་ཞིག་མུ་མཐུད་དུ་ཡོང་
ནས་སྒོ་ར་རུ་ཁ་བཀག་རྗེས། ཁྱིམ་ཚང་དེ་ལས་མང་པོ་ཞིག་མི་ཚོགས་འདིའི་གྲས་སུ་
ཞུགས། འབྲུ་ཁང་གི་སྣེ་མོའི་གློག་འོད་འོག་ཏུ། ཞིང་བདག་གིས་ཚང་མ་ཐོ་འགོད་བྱེད་
བཞིན་གདའ།
ཞིང་བདག་གིས་ཧོ་ལེ་ཟེར་རམ། ཧོ་... ལེ་... ཧོ་ལེ། མི་ག་ཚོད་ཡོད།” ཅེས་དྲིས།
བཞི་ཡོད། ཝིལ།
"ཝིལ།”
བྷེན་ཁཱོན།”
བྷེན་ཁཱོན།
“ཨ་མེ་ལི་ཡ།”
"ཨ་མེ་ལི་ཡ།”
“ཁི་ལེར།”
ཁི་ལེར། དེ་ནས་སུ་ཚང་ཡིན། ཁར་ཕེན་ཋེར་ཚང་ཨེ་རེད། མི་ག་ཚོད་ཡོད།
དྲུག་ཡོད།
དེ་ལྟར་ཁོས་མི་ཚང་མའི་མིང་ཐོ་བཀོད་ཅིང་། མིང་རེ་རེའི་རྗེས་སུ་རྒྱ་གྲངས་འབྲི་སའི་
བར་སྟོང་རེ་བཞག ཁུག་མ་ཨེ་ཡོད། ངའི་འདི་གར་ཉུང་ཉུང་ཞིག་ཡོད་ལ། རེ་རེར་སྒོར་
མོ་རེ་རེད།” ར་སྐོར་ནང་དུ་མུ་མཐུད་དུ་རླངས་འཁོར་སླེབས། ཞིང་བདག་གིས་རང་ཉིད་ཀྱི་
ལུག་ལྤགས་ཀྱི་སྟོད་ལྭའི་གོང་བ་ཡར་འཐེན་རྗེས། ཅུང་སེམས་འཚབ་དང་བཅས་འཛུལ་
སྒོའི་ཕྱོགས་སུ་བལྟས་ནས་"མི་འདི་འདྲའི་མང་པོ་ཞིག་གིས། དབྱིན་མུའུ་ཉི་ཤུའི་ས་ཞིང་དེ་
སྐད་ཅིག་ཉིད་དུ་ཚར་རྒྱུ་རེད།” ཅེས་བཤད།
བྱིས་པ་ཚོ་བརྒྱུགས་ཡོང་ནས་སྲིང་སྐྱེལ་འདྲུད་འཁོར་གྱི་སྟེང་དུ་འགོས་ནས། ཁོ་ཚོའི་
རྐང་པ་ལྕགས་སྐུད་དྲ་རྒྱ་ཡོད་སའི་ངོས་དེ་རུ་མར་བསྲིངས། བདག་པོས་"མར་བོབས་
ཤིག མར་བོབས་མ་གཏོགས་ཁྱོད་ཚོས་དྲ་རྒྱ་ལྷོད་རྒྱུ་རེད།” ཅེས་སྐད་བརྒྱབ། བྱིས་པ་
ཚོ་ཁ་སྐྱེངས་ཏེ་ཁུ་སིམ་མེའི་སྒོ་ནས་དལ་མོས་སྟེང་ནས་མར་བབས། ད་ནི་ཞོགས་པའི་
སྐྱ་རེངས་ཀྱི་སྐྱ་འོད་ཤར། བདག་པོས་ངས་ཞོགས་པའི་ཟིལ་བའི་ལྗིད་ཚད་དེ་རྒྱ་གྲངས་
ནང་ནས་འཐེན་དགོས། ཉི་མ་ཤར་ཚེ་འགྱུར་བ་ཕྱིར་གཏང་ཡོང་། དེ་འདྲ་བྱས་ན་མི་འཐད་
རྒྱུ་ཨེ་ཡོད། ཡ། ད་དཀར་འོད་ཅུང་ཙམ་ཡོད་པས། འཐོག་ཏུ་འགྲོ་འདོད་ཚེ་སོང་ན་ཆོག་
ཅེས་བཤད།
མི་རྣམས་མགྱོགས་པོར་སྲིང་བལ་ཞིང་ནང་དུ་སོང་ནས། བསྟར་བའི་ནང་ནས་སོ་སོའི་
ས་མིག་བཟུང་། ཁོ་ཚོས་ཁུག་མ་རྣམས་སྐེད་པར་བཅིངས་ཤིང་། ལག་པ་གཉིས་ཀ་ལྷན་དུ་
བརྡེབས་ནས། འཁོབས་ནས་ཡོད་པའི་མཛུབ་མོ་རྣམས་དྲོས་པར་བྱས། ཤར་ཕྱོགས་ཀྱི་རི་
བོའི་རྩེ་ནས་སྐྱ་རེངས་ཀྱི་སྣང་བ་འཕྲོས་ནས་ཡོང་ཞིང་། ཞེང་ཁ་ཆེ་བའི་བང་སྒྲིག་དེ་སྲིང་
སྡོང་བསྟར་བའི་ཁྲོད་ནས་འགུལ་སྐྱོད་བྱེད། གཞུང་ལམ་སྟེང་ནས་མུ་མཐུད་དུ་རླངས་
འཁོར་ཡོང་ནས། ར་སྐོར་དེ་གང་བའི་བར་དུ་ནང་དུ་ཡོང་ཞིང་། ར་སྐོར་དེ་གང་ཚེ། རླངས་
འཁོར་རྣམས་ལམ་འགྲམ་གཡས་གཡོན་དུ་བསྡད། སྲིང་བལ་ཞིང་ཁའི་སྟེང་དུ་བསིལ་རླུང་
ཞིག་དུས་ནས་དུས་སུ་གཡུགས། ཞིང་བདག་གིས་ཁྱོད་ཚོས་ས་འདི་ཇི་ལྟར་རྙེད་ཡོང་བ་
དངོས་གནས་མི་ཤེས། གཏམ་འཆལ་ལྟས་ངན་ཞིག་བསྒྲགས་ཡོད་ས་རེད། ངའི་དབྱིན་མུའུ་
ཉི་ཤུ་པོ་འདི་ཉིན་གུང་བར་དུའང་འདང་གི་མ་རེད། མིང་ལ་ཅི་རེད། ཧུམ་རེད་དམ། མི་ག་
ཚོད་ཡོད།” ཅེས་བཤད།
བང་དུ་བསྒྲིགས་པའི་མི་ཚོགས་དེ་ཞིང་ཁའི་སྟེང་ནས་ཡོམ་ཡོམ་དུ་འགྲོ་ཞིང་། ནུབ་
རླུང་རྒོད་པོ་ཞིག་གིས་ཁོ་ཚོའི་གྱོན་གོས་ལྷབ་ལྷུབ་ཏུ་གཡོ། ཁོ་ཚོའི་མཛུབ་མོ་རྣམས་ཕྱི་
ལ་འཕྱུར་ཡོད་པའི་སྲིང་བལ་ཐེའུ་ཡི་སྟེང་དུ་འཕུར་རྗེས། རང་ཉིད་ཀྱི་རྒྱབ་ཕྱོགས་སུ་དྲུད་
ནས་ཡོད་པའི་ཁུག་མའི་སྟེང་དུ་འཕུར།
ཨ་ཕས་རང་ཉིད་ཀྱི་གྲལ་གཡས་སུ་ཡོད་པའི་སྐྱེས་པ་དེ་ལ་ཁ་བརྡ་བྱས། "ཕ་ཡུལ་ལྟ་བུ་
ཡིན་ན། རླུང་བུ་འདི་འདྲ་གཡུག་དུས་ཆར་པ་འབབ་རྒྱུ་ཏན་ཏན་ཡིན། བལྟས་ཡོང་ན་བ་
མོ་ཅུང་ཆགས་པ་ལས་ཆར་པ་འབབ་རྒྱུ་མིན་པ་འདྲ། ཁྱོད་འདི་ཕྱོགས་སུ་ཡོང་ནས་ག་
ཚོད་འགོར་སོང་།" ཁོས་སྐད་ཆ་བཤད་བཞིན་པའི་སྐབས་སུའང་མགོ་བོ་ལས་ཀའི་སྟེང་
དུ་མུ་མཐུད་དུ་སྒུར་ཡོད།
ཁོའི་གྲལ་མཚེས་ཀྱིས་ཀྱང་མགོ་བོ་ཡར་མ་བཀྱགས། “ང་འདི་ཕྱོགས་སུ་སླེབས་ནས་
ཕལ་ཆེར་ལོ་གཅིག་ཙམ་འགྲོ་ཡི་འདུག
ཁྱོད་ཀྱིས་བལྟས་ན་ཆར་པ་འབབ་རྒྱུ་རེད་དམ།
"དེ་བཤད་དཀའ། འདི་སྐད་ཆ་དྲང་པོ་མ་བཤད་པའང་མིན། མི་ཚེ་གང་པོ་འདི་ཕྱོགས་
སུ་བསྐྱལ་བའི་མི་ཚོས་ཀྱང་ཤེས་ཀྱི་མི་འདུག འདི་ཕྱོགས་ཀྱི་ཆར་པས་ལོ་ཏོག་ལ་ག་དུས་
གནོད་སྐྱེལ་ཐུབ་ན། དེ་དུས་འབབ་ཡོང་བ་དེ་འདྲ་རེད། འདི་ཕྱོགས་སུ་ཚང་མས་དེ་
ལྟར་ཟེར་གྱི་འདུག
ཨ་ཕས་མགྱོགས་པོར་ནུབ་ཕྱོགས་ཀྱི་རི་ཕྲན་ཁག་ལ་བལྟས། རི་ཟེ་རུ་སྐྱ་མདོག་བབས་
པའི་སྤྲིན་པ་ཆེན་པོ་ཞིག་གིས་རླུང་གི་ཆིབས་པ་ལ་བཅིབས་ནས་མྱུར་མགྱོགས་ཀྱིས་ཡོང་
བཞིན་འདུག དེ་ནས་ཁོས་“སྤྲིན་པ་དེ་ཚོ་ཆུ་སྤྲིན་ཡིན་པ་འདྲ།” ཞེས་བཤད།
ཁོའི་ཁྱིམ་མཚེས་ཀྱིས་མིག་ཟིམ་ཟིམ་གྱིས་མགྱོགས་ཙམ་བལྟས་རྗེས་‘བཤད་དཀའ།”
ཞེས་བཤད། སྲིང་སྡོང་བསྟར་བའི་ཁྲོད་དུ་གྲལ་བསྒྲིགས་ཡོད་པའི་མི་གཞན་པ་ཚང་མས་
ཀྱང་གནམ་གྱི་སྤྲིན་པར་བལྟས། དེ་ནས་ཁོ་ཚོ་ཡང་བསྐྱར་རང་མདུན་གྱི་ལས་ཀའི་སྟེང་
དུ་ཕྱིར་སྒུར་ནས། ལག་པ་གློག་ལྟར་འཁྱུགས། སྲིང་བལ་འདི་ཙམ་མ་གཏོགས་བཏོག་རྒྱུ་
མེད་ཅིང་། སྒོར་མོ་འདི་ཙམ་མ་གཏོགས་ལེན་རྒྱུ་མེད་པས། ཚང་མས་སྲིང་བལ་འཐོག་
པར་འགྲན་རྩོད་བྱེད། ཁོ་ཚོས་དུས་ཚོད་དང་བང་རྩལ་འགྲན་ཞིང་། རྒྱ་ཁ་ནས་ཡང་ལྕི་
འགྲན། ཁོ་ཚོས་ཆར་པ་དང་སྔ་ཕྱི་འགྲན་ལ། ཕན་ཚུན་བར་དུ་ལག་ཡོང་འགྲན། ཁོ་ཚོ་
ཞིང་ཁའི་སྣེ་རུ་འབྱོར་བ་ན། བསྟར་བ་གསར་པ་ཞིག་གི་སྟེང་དུ་བརྒྱུགས། ད་ལྟ་ཁོ་ཚོའི་
གདོང་པ་རླུང་རྒྱུན་དང་ཁ་གཏད་དུ་འཁེལ་ཡོད་པས། ཁོ་ཚོས་མཁའ་དབྱིངས་ཀྱི་སྤྲིན་
པ་སྐྱ་བོ་དེ་ཉི་མ་ཤར་ཕྱོགས་ཀྱི་ནམ་མཁའི་མཐོངས་སུ་རྒྱུ་བཞིན་པ་མཐོང་། རླངས་འཁོར་
མང་པོ་མུ་མཐུད་དུ་ཡོང་ཞིང་། འཐོག་མཁན་གསར་པ་ཚོས་མུ་མཐུད་དུ་ཐོ་འགོད་བྱེད།
གྲལ་དུ་བསྒྲིགས་པའི་མི་ཚོགས་འདིས་སྔངས་འཚབ་དང་བཅས་ཞིང་ཁ་ནས་ཕར་རྒྱུག་
ཚུར་རྒྱུག་བྱེད། ཁོ་ཚོས་ཞིང་འདབས་སུ་སྲིང་བལ་རྒྱ་མར་བཀྱགས་ཤིང་། རང་ཉིད་
ཀྱི་སྲིང་བལ་ལ་རྟགས་བརྒྱབ་ནས། ཡང་ལྕི་དེ་སོ་སོའི་རྩིས་ཐོའི་ངོས་སུ་བྲིས་རྗེས། ཡང་
བསྐྱར་སྐོར་གསར་པ་རྒྱག་ཏུ་བརྒྱུགས།
སྔ་དྲོའི་ཆུ་ཚོད་བཅུ་གཅིག་གི་སྟེང་དུ་སྲིང་བལ་ཚང་མ་བཏོགས་ཟིན་ལ། ལས་ཀ་ཡང་
ཚང་མ་གྲུབ་ཟིན། སྲིང་སྐྱེལ་འདྲུད་འཁོར་ཚང་མ་འགྲམ་ངོས་དྲ་རྒྱ་ཅན་གྱི་དོས་འཁོར་གྱི་
མཇུག་ཏུ་བཏགས་རྗེས། དོས་འཁོར་རྣམས་གཞུང་ལམ་སྟེང་ནས་སྲིང་ཤད་འཁོར་ཁང་གི་
ཕྱོགས་སུ་བརྒྱུགས། དྲ་རྒྱའི་གསེང་ནས་སྲིང་བལ་ཕྱིར་འབུར་ནས་ཡོད་ཅིང་། མཚམས་ལ་
ལར་སྲིང་རྡོག་སོབ་སོབ་ཆུང་ཆུང་འགའ་རེ་རླུང་གིས་འཁུར་ནས་ནམ་མཁའི་མཐོངས་
སུ་འཕུར། སྲིང་སྙིགས་འགའ་རེ་ལམ་འགྲམ་གྱི་རྩི་ལྡུམ་གྱི་སྟེང་དུ་ཐོགས་ནས་རླུང་གིས་
གཡོ། སྲིང་བལ་འཐོག་མཁན་ཚོའི་གདོང་པ་མྱ་ངན་གྱིས་གང་ནས། འབྲུ་ཁང་མདུན་གྱི་
སྒོ་ར་རུ་ཕྱིར་ཡོང་ནས་གླ་ཆ་སྤྲོད་པར་སྒུག
ཧུམ་ཚང་གི་ཇེམ་སི་ལ་སྒོར་ཟུར་གཉིས་དང་སྐར་གཉིས། རལ་ཧྥི་ལ་སྒོར་ཟུར་གསུམ།
ཇོ་ཌི་ཚང་གི་ཐོ་མ་སི་ལ་སྒོར་ཟུར་དགུ། ཝིན་ཧྥིལད་ལ་སྒོར་ཟུར་གཅིག་དང་ཕྱེད།" དེ་ལྟར།
རིལ་རིལ་དུ་བསྒྲིལ་བའི་ཤོག་སྒོར་དང་། ལྕགས་ཀྱི་སྒོར་ཟུར་དང་སྐར་མ་སྣ་ཚོགས་འདུས་
པའི་གླ་ཆ་དེ་དག་རེ་རེ་བཞིན་དུ་སྤྲད། མི་རེ་རེས་གླ་ཆ་ལེན་པའི་སྐབས་སུ་རང་ཉིད་ཀྱི་
རྩིས་ཐོ་ལ་རེ་རེ་བལྟ་"ཝེན་རའེ་ཋི་ཚང་གི་ཨག་ནེ་སི་ལ་སྒོར་ཟུར་གསུམ་དང་སྐར་བཞི།
ཋོ་བྷིན་ལ་སྒོར་ཟུར་དྲུག་དང་སྐར་གསུམ།” གྲལ་བསྟར་དེ་དལ་མོས་མདུན་དུ་བསྐྱོད་པ་
དང་། ཁྱིམ་ཚང་སོ་སོ་ཁུ་སིམ་པོས་རང་ཉིད་ཀྱི་རླངས་འཁོར་དུ་ཕྱིར་སོང་ཞིང་། རླངས་
འཁོར་རྣམས་དལ་མོས་བསྐོར་ནས་སོང་།
ཇོ་ཌི་ཚང་དང་ཝེན་རའེ་ཋི་ཚང་གི་བཟའ་མི་རྣམས་རླངས་འཁོར་སྟེང་དུ་བུད་ནས།
འགྲོ་ལམ་སངས་པར་སྒུག་ནས་བསྡད། ཁོ་ཚོས་སྒུག་ནས་ཡོད་པའི་སྐབས་སུ། ཆེས་ཐོག་
མའི་ཆར་ཐིགས་ཁག་ས་ལ་ལྷུང་མགོ་བརྩམས། ཨལ་གྱིས་མགོ་སྒམ་ནང་ནས་ལག་པ་ཕྱི་
ལ་བསྲིངས་ནས་ཆར་པ་འབབ་མིན་ལག་མྱོང་བྱས། རོ་སི་ཤ་རོན་དཀྱིལ་དུ་བསྡད་འདུག་
ཅིང་། ཨ་མ་སྣེ་རུ་བསྡད་ཡོད། བུ་མོའི་མིག་མདངས་ལ་ཡང་བསྐྱར་གསོན་ཉམས་བྲལ།
ཨ་མས་ཁྱོད་མ་ཡོང་ན་འགྲིག་ཡོད་པ་རེད། ཁྱོད་ཀྱིས་རྒྱ་མ་བཅུ་ཁ་བཅོ་ལྔ་ཙམ་མ་
གཏོགས་འཐོག་ཐུབ་མེད།” ཅེས་བཤད། རོ་སི་ཤ་རོན་གྱིས་རང་ཉིད་ཀྱི་འབུར་ནས་ཡོད་
པའི་གྲོད་ཁོག་ལ་གཅིག་བལྟས་རྗེས། ཨ་མའི་སྐད་ཆར་ལན་མ་བཏབ། ཁོ་མོ་གློ་བུར་དུ་
འདར་སིག་ཅིག་བརྒྱབ་བྱུང་ལ། དེ་མཚུངས་སུ་རང་ཉིད་ཀྱི་མགོ་བོ་མཐོན་པོར་བཏེགས།
ཨ་མས་ཁོ་མོར་ཞིབ་ལྟ་ཞིག་བྱས་རྗེས། རང་ཉིད་ཀྱི་སྲིང་བལ་ཁུག་མ་ཁ་བཤིག་ནས་རོ་
སི་ཤ་རོན་གྱི་ཕྲག་སྟེང་དུ་བསྐོན་རྗེས། ཁོ་མོ་ཚུར་ཉེ་སར་འཐེན།
དེ་ལྟར་ཆེས་མཇུག་མཐར་འགྲོ་ལམ་སངས་སོང་ལ། ཨལ་གྱིས་སྒུལ་འཕྲུལ་ལ་མེ་ཁ་
གསོས་ནས་གཞུང་ལམ་སྟེང་དུ་སོང་། ཆར་ཐིགས་ཆེན་པོ་གཅིག་རེ་གཉིས་རེ་མར་ལྷུང་
ནས་གཞུང་ལམ་གྱི་ངོས་སུ་ཅབ་སྒྲ་དང་བཅས་བབས། དོས་འཁོར་མུ་མཐུད་དུ་མདུན་
དུ་སོང་བ་ན། ཆར་ཐིགས་ཇེ་ཆུང་དང་འབབ་མཚམས་ཇེ་ཉེར་གྱུར་ནས་བབས། ཆར་
ཐིགས་ཀྱིས་དོས་འཁོར་གྱི་མགོ་སྒམ་སྟེང་དུ་ཤུགས་ཆེན་པོས་བརྡབས་ཤིང་། ཆར་བའི་
རྡབ་ཤུགས་ཆེ་གྲགས་པའི་རྐྱེན་གྱིས། ཆར་ཐིགས་ཀྱི་འབབ་སྒྲ་དེ་སྒུལ་འཕྲུལ་རྙིང་པའི་
ལྡིར་སྒྲས་ཀྱང་འགོག་མ་ནུས། གཞུག་སྒམ་གྱི་མཐིལ་དུ་ཝེན་རའེ་ཋི་ཚང་དང་ཇོ་ཌི་ཚང་
གི་བཟའ་མི་ཚོས་སྲིང་བལ་འཐོག་སའི་ཁུག་མ་རྣམས་སོ་སོའི་མགོ་དང་ཕྲག་པར་བཀབ།
རོ་སི་ཤ་རོན་གྱིས་ཨ་མའི་དཔུང་པའི་ངོས་སུ་འདར་སིག་ཤུགས་ཆེན་བརྒྱབ་པས། ཨ་
མས་སྐད་ཤུགས་ཆེན་པོས་“མགྱོགས་པོར་རྒྱུགས། ཨལ། རོ་སི་ཤ་རོན་ལ་དྲོས་འཁྱག་ཤོར
སོང་བས། ཁོ་མོའི་རྐང་པ་མགྱོགས་པོར་ཆུ་དྲོན་པོའི་ནང་དུ་སྦང་དགོས།” ཞེས་བཤད།
ཨལ་གྱིས་རླངས་འཁོར་དེ་ཁྲོབ་སྒྲ་དང་བཅས་མགྱོགས་པོར་བསྐོར་ཞིང་། ཁོ་ཚོ་འཁོར་
སྒམ་ཁང་པའི་སྒར་ལ་སླེབས་པ་ན། ཨལ་གྱིས་རླངས་འཁོར་དེ་མར་ཕྱོགས་སུ་འཁོར་སྒམ་
ཁང་པ་དམར་པོ་དེའི་རྩར་བསྐོར་ནས་སོང་། རླངས་འཁོར་ཁ་ཡོངས་སུ་མ་བཀག་གོང་
ནས་བཟུང་ཨ་མས་བཀའ་བཀོད་འཇོག་མགོ་བརྩམས། ཁོ་མོས་བཀའ་བཀོད་ཀྱི་ངག་གིས་
ཨལ། ཁྱོད་དང་ཨ་ཁུ་ཇོན། ཨ་ཕ་བཅས་ལྕང་ཚལ་ནང་དུ་སོང་ནས་ཤིང་སྐམ་པོ་ལག་
ཏུ་གང་ཡོང་ཐུས་ཤོག ང་ཚོས་ཁྱིམ་དྲོན་པོ་བཟོ་དགོས། ཞེས་བཤད།
“ ཁང་ཀླད་ནས་ཐིགས་པ་འབབ་མི་ཡོང་ངམ།
"འབབ་རྒྱུ་མ་རེད། ངས་བལྟས་ན་འབབ་རྒྱུ་མ་རེད་སྙམ། ཁང་པ་ཡག་པོ་སྐམ་པོ་ཞིག་
རེད། འོན་ཀྱང་། ང་ཚོས་ངེས་པར་དུ་འབུད་ཤིང་བཏུས་ནས་ཁྱིམ་དྲོན་པོ་བཟོ་དགོས། རུ་
ཐེ་དང་ཝིན་ཧྥིལད་གཉིས་ཀའང་ཁྲིད། ཁོ་ཚོས་ལྕང་ལྕུག་འཐུ་ཐུབ། བུ་མོ་འདི་གཟུགས་
གཞི་མི་བདེ་བར་གྱུར་འདུག ཨ་མ་ཐང་ལ་བབས་ཤིང་། རོ་སི་ཤ་རོན་ཁོ་མོའི་རྗེས་སུ་ཐང་
ལ་འབབ་གྲབས་བྱས་མོད། འོན་ཀྱང་། ཁོ་མོའི་པུས་མོས་རང་ཚུགས་མི་ཐུབ་པས་བགྲོད་
ཟམ་ཤིང་ལེབ་སྟེང་ནས་ལྗིད་ཏིག་ཏིག་གིས་ཐང་ལ་བསྡད།
ཤ་རྒྱགས་པའི་ལྕམ་ཝེན་རའེ་ཋི་ཡིས་ཁོ་མོ་མཐོང་་ཅི་ཞིག་རེད། བཙའ་རན་པ་རེད་
དམ།"
ཨ་མས་མ་རེད། ཡིན་རྒྱུ་མ་རེད་སྙམ། དྲོས་འཁྱག་ཅུང་ཤོར་སོང་། གཅིག་བྱས་ན་
ཆམ་པ་ཕོག་པ་ཡིན་རྒྱུ་རེད། ང་ལ་རོགས་ཤིག་བྱོས་དང་། ཞེས་བཤད། བུད་མེད་གཉིས་
ཀས་རོ་སི་ཤ་རོན་བསྐྱོར། ཡུད་ཙམ་རྗེས་སུ་ཁོ་མོའི་ཟུངས་ཤུགས་ཕྱིར་རྒྱས་ནས། རྐང་པས་
གཟུགས་པོའི་ལྗིད་ཤུགས་ཐེག་པར་གྱུར།
ཁོ་མོས་ང་ལ་སྐྱོན་མི་འདུག ཨ་མ། དེ་ནི་གནས་སྐབས་ཙམ་གྱི་གནད་དོན་རེད།
ཅེས་བཤད།
བུད་མེད་རྒན་པ་གཉིས་ཀས་ཁོ་མོའི་གྲུ་མོ་ནས་བསྐྱོར། ཨ་མས་ཤེས་རབ་དང་ལྡན་
པའི་རྣམ་པས་རྐང་པ་ཆུ་དྲོན་པོའི་ནང་དུ་སྦང་དགོས ཞེས་བཤད། ཁོ་ཚོས་བུ་མོ་བགྲོད་
ཟམ་སྟེང་ནས་ཡར་བསྐྱོར་ནས། འཁོར་སྒམ་ཁང་པའི་ནང་དུ་ཁྲིད།
ལྕམ་ཝེན་རའེ་ཁི་ཡིས་ཁྱོད་ཀྱིས་ཁོ་མོ་འཕུར་ཉེད་བྱོས་དང་། ངས་མེ་ཞིག་འབུད།
ཅེས་བཤད། ཁོ་མོས་ལྕང་ལྕུག་ཆེས་མཐའ་མ་དེ་དག་སྤྱད་ནས་ཐབ་ཀའི་ནང་དུ་མེ་ཕུང་
མེ་ལྕེ་ལྷམ་མེ་བ་ཞིག་སྦར། ད་ལྟ་ཆར་པ་དྲག་ཏུ་བབས་བྱུང་བས། འཁོར་སྒམ་ཁང་པའི་
ཀླད་དུ་ཟོ་བའི་ནང་ནས་ཆུ་བཤོས་པ་ལྟ་བུའི་ལྡིར་སྒྲ་གྲག
ཨ་མས་མགོ་བོ་ཡར་བཀྱགས་ནས་གནམ་ལ་བལྟས་ནས་"དཀོན་མཆོག་ཐུགས་རྗེ་
ཅན་པོ། ང་ཚོའི་ཀླད་ཁེབས་བཙན་པོ་ཞིག་རེད་མ་གཏོགས་རས་གུར་དེ་ཚོ་ག་ཚོད་བཟང་
ཡང་། ཐིགས་པ་འགོག་མི་ཐུབ། ཆུ་ཉུང་ཙམ་བླུགས་དང་ཆོག ལྕམ་ཝེན་རའེ་ཋི ཞེས་
བཤད།
རོ་སི་ཤ་རོན་མལ་གདན་ཐོག་ཏུ་འགུལ་མེད་དུ་བསྡད་ཅིང་། ཁོ་མོས་ཁོ་ཚོར་རང་ཉིད་
ཀྱི་ལྷམ་ཕུད་ནས་རྐང་པ་འཕུར་འཕུར་བྱེད་དུ་བཅུག ལྕམ་ཝེན་རའེ་ཁི་མར་སྒུར་ནས་
ཁྱོད་ལ་ན་ཟུག་གཏོང་གི་འདུག་གམ། ཞེས་དྲིས།
"ན་ཟུག་གཏོང་གི་མི་འདུག གཟུགས་པོ་བདེ་ཡི་མི་འདུག གཟུགས་པོ་མི་བདེ་བ་ཙམ་
རེད།"
ལྕམ་ཝེན་རའེ་ཋི་ཡིས་“ ང་ལ་ཟུག་འཇགས་སྨན་དང་ཚྭ་ཡོད། ཁྱོད་ཚོར་དགོས་ན་གང་
འདོད་དུ་འཁྱེར། གང་འདོད་དུ་འཁྱེར་ཆོག” ཅེས་བཤད།
བུ་མོ་ད་དུང་ཡང་འདར་སིག་ལྷོག་ལྷོག་ཏུ་རྒྱག་གི་འདུག ‘ངའི་སྟེང་དུ་གཅིག་ཁོབ་
དང་། ཨ་མ། ང་འཁྱག་གི་འདུག ཨ་མས་མལ་གཟན་ཚང་མ་འཁྱེར་ཡོང་ནས་ཁོ་མོའི་
སྟེང་དུ་སྤུངས། ཁང་ཀླད་དུ་ཆར་པ་ལྡིར་ལྡིར་ཤག་ཤག་གིས་འབབ།
ད་ལྟ་འབུད་ཤིང་འཐུ་རུ་འགྲོ་མཁན་ཚོ་ཕྱིར་སླེབས་བྱུང་ལ། ཁོ་ཚོས་དཔུང་ཁུག་ཏུ་
ཡལ་ག་དང་ལྕུག་ཕྲན་མཐོན་པོ་བརྩེགས་ནས་སླེབས་ཤིང་། ཁོ་ཚོའི་ཞྭ་མོ་དང་སྟོད་ལྭ་ལས་
ཆུ་ཐིགས་ཙར་ཙར་དུ་འབབ། ཨ་ཕས་དཀོན་མཆོག་ཡེ་ཤུ། དེ་འདྲའི་ཆར་པ་ཆེན་པོ་
ཞིག སྐར་མ་གཅིག་གི་ནང་དུ་རློན་པ་རློན་རྐྱང་བཟོས་སོང་། ཞེས་བཤད།
ཨ་མས་“སོང་ནས་ཡང་བསྐྱར་བཏུས་ཡོང་དགོས་རྒྱུ་རེད། འདི་ཚོ་འབར་ན་ཚར་ཧ་
ཅང་སླ་པོ་རེད། ཡུན་རིང་མ་འགོར་བར་ས་རུབ་རྒྱུ་རེད ཅེས་བཤད། རུ་ཐེ་དང་ཝིན་
ཧྥིལད་གཉིས་ཀྱང་ཆུ་ཙར་ཙར་དུ་སླེབས་ཤིང་། ཁོ་ཚོས་རང་ཉིད་ཀྱིས་འཁྱེར་བའི་ལྕུག་
ཕྲན་རྣམས་ཐང་ལ་འཕངས། ཁོ་ཚོ་ཁ་ཕྱིར་འཁོར་ནས་ཡང་བསྐྱར་འགྲོ་བཞིན་པའི་སྐབས་
སུ་"ཁྱོད་གཉིས་སྡོད། མེ་འགྲམ་དུ་ལངས་ནས་གཟུགས་པོ་སྐམ་དུ་ཆུག” ཅེས་བཤད།
ཕྱི་དྲོ་ཆར་པ་མུ་མཐུད་དུ་བབས་པས། ད་ལྟ་ས་གཞི་ཧྲིལ་པོ་དངུལ་མདོག་ཏུ་གྱུར་
ཅིང་། གཞུང་ལམ་གྱི་སྟེང་དུ་ཆར་ཆུ་ཡིས་དཀར་ཆེམ་ཆེམ་བྱེད། སྲིང་བལ་སྡོང་པོ་རྣམས་
སྐད་ཅིག་ནས་སྐད་ཅིག་ཏུ་ནག་པོར་གྱུར་ནས་འཁུམ་བཞིན་པ་འདྲ། ཨ་ཕ་དང་ཨལ། ཨ་
ཁུ་ཇོན་གསུམ་པོ་ལྕང་ཚལ་ཁྲོད་དུ་འབུད་ཤིང་འཐུ་རུ་ཡང་དང་བསྐྱར་དུ་སོང་ནས།ཤིང་
སྐམ་ཕུང་པོ་ཕུང་པོ་བྱས་ཏེ་ཕྱིར་འཁྱེར་ཡོང་། ཤིང་སྐམ་ཚང་མ་སྒོ་འགྲམ་ནས་སྤུངས་
ཤིང་། ཤིང་ཕུང་དེ་ཧ་ཅང་མཐོན་པོར་གྱུར་ནས། ད་ལྟ་གནམ་གཅལ་ལ་ཐུག་གྲབས་འདུག
མཚམས་ཤིག་ནས་ཁོ་ཚོ་འགྲོ་མཚམས་བཞག་ནས་ཐབ་ཀའི་འགྲམ་དུ་ཚུར་ཡོང་། ཆུ་
རྒྱུན་ཕྲ་མོ་མང་པོ་ཞིག་ཁོ་ཚོའི་ཞྭ་མོའི་སྟེང་ནས་ཕྲག་པ་རུ་མར་འབབ་ཀྱི་འདུག་ལ། ཁོ་
ཚོའི་སྟོད་ལྭའི་འདབས་ཁ་ཡང་ཆུ་ཡིས་སྦངས་ཤིང་། ལྷམ་ནང་དུ་ཆུ་འཁྱིལ་ནས་གོམ་པ
སྤོ་སྐབས་ཅབ་སྒྲ་གྲག
ཨ་མས་ཡ། ད་འགྲིག་འདུག ད་གྱོན་གོས་དེ་ཚོད་ཕུད་ཅིག ངས་ཁྱོད་ཚོར་འཚིག་ཇ་
ཞིམ་པོ་ཞིག་བསྐོལ་ཡོད། ཁྱོད་ཚོར་ལས་དོར་སྐམ་པོ་རེ་གོན་རྒྱུ་ཡོད་པས་དེ་དག་གོན། ཡ།
ད་དེ་གར་ལངས་ནས་བསྡད་མ་འདུག" ཅེས་བཤད།
ས་སྲོད་ཀྱི་སྣང་བ་ནམ་རྒྱུན་ལས་སྔ་མོར་སླེབས། འཁོར་སྒམ་ཁང་པའི་ནང་གི་བཟའ་
མི་ཚོས་ཁང་ཀླད་ཀྱི་ཆར་སྒྲ་ལ་ཉན་བཞིན། ཚང་མ་ལྷན་དུ་འདུས།

ལེའུ་ཉེར་དགུ་པ།

རྒྱ་མཚོའི་ངོས་ནས་སླེབས་པའི་སྤྲིན་ཚོགས་རྣམས་མཚོ་འགྲམ་གྱི་དཔངས་མཐོ་བའི་རི་
བོ་དང་ལུང་གཤོངས་ཀྱི་སྟེང་དུ་དཔུང་དང་དཔུང་བྱས་ཏེ་བཤར། མཐོན་པོའི་བར་སྣང་
ཁམས་སུ་རླུང་བུ་དག་རྒྱུ་ཤུགས་ཆེ་ཡང་འུར་སྒྲ་དབེན། རླུང་བུ་དག་རྩི་ཤིང་ཁྲོད་དུ་ཤུབ་
སྒྲ་དང་བཅས་རྒྱུ་ལ། རླུང་བུ་དག་ནགས་ཚལ་ཁྲོད་དུ་ང་རོ་དང་བཅས་རྒྱུ། སྤྲིན་པ་འགའ་
རེ་ནི་དུམ་བུ་དུམ་བུར་ཡོད་ཅིང་། ལ་ལ་ནི་ཚོམ་བུ་ཚོམ་བུ་དང་། ཡང་འགའ་རེ་ནི་དཀྲིས་
ལོག་བརྒྱབ་ནས་ཡོད་ཅིང་། ད་དུང་འགའ་རེ་ནི་བྲག་རོང་སྐྱ་བོ་དང་འདྲ།དེ་དག་ཚང་མ་
དལ་མོས་ལྷན་ཅིག་ཏུ་སྤུངས་ནས། ནུབ་ཕྱོགས་ཀྱི་མཁའ་དབྱིངས་སུ་ཞོ་བཞིན་དུ་ཆགས།
དེ་ནས་རླུང་བུ་གཡུག་མཚམས་བཞག་པས། སྤྲིན་པ་རྣམས་ནམ་མཐའི་མཐོངས་སུ་ཟབ་
ཅིང་མཐུག་པོས་བསྡད། ཐོག་མར་ཆར་པ་དེ་ཐོལ་ཆར་གྱི་རྣམ་པས་བབས་བྱུང་ལ། དེ་ནས་
འབབ་མཚམས་བཞག་ཅིང་། དེ་ནས་ཡང་བསྐྱར་དྲག་ཆར་གྱི་རྣམ་པས་བབས་ཤིང་། དེ་
ནས་དལ་མོས་འཇམ་འབབ་བྱས། ཆར་ཐིགས་ཆུང་བའི་ཆར་པ་དེ་དལ་མྱུར་སྙོམས་པོས་
བབས་པས། བར་སྣང་ཡོངས་སུ་སེང་རས་སྐྱ་བོ་ཞིག་གིས་གཡོགས་ནས།ཉིན་གུང་གི་འོད་
སྣང་དེ་ས་སྲོད་ཀྱི་སྣང་བ་ལྟ་བུར་གྱུར། ཐོག་མར་སྐམ་སོབ་སོབ་ཀྱི་ས་གཞི་ཡིས་བརླན་
གཤེར་རྣམས་བཞིབ་པས། ས་ངོས་ནག་པོ་ཙམ་མ་གཏོགས་བྱེད་མ་ཐུབ། ས་གཞི་ཆེན་མོས་
ཉིན་གཉིས་ཀྱི་རིང་ལ་བསྟུད་མར་ཆར་ཆུ་བཏུང་བས། ད་ལྟ་ཁོ་མོ་ནི་རིམ་བཞིན་སྐོམ་པ་
སེལ་ནས། ས་ངོས་སུ་ཆུ་ཀོང་རེ་འཁྱིལ་མགོ་བརྩམས་ཤིང་། ཞིང་ནང་གི་ས་མགོ་དམའ་ས་
རུ་མཚེའུ་ཆུང་ཆུང་རེ་འཁྱིལ་མགོ་བརྩམས། འདམ་ཆུ་འདྲེས་པའི་མཚེའུ་ཁག་གི་མཚོ་
ཆུ་རྒྱས་ཤིང་། དལ་མྱུར་སྙོམས་པའི་ཆར་ཐིགས་ཀྱིས་འོད་ཀྲིག་ཀྲིག་གི་ཆུ་ངོས་སུ་བརྡབས།
མཐའ་མར། རི་བོ་ཁག་གི་སྐོམ་པ་ཡོངས་སུ་སེལ་ནས། རི་སུལ་ཁག་ནས་ཆུ་ཕྲན་འབབ་
མགོ་བརྩམས་ཤིང་། ཆུ་ཕྲན་ཁག་ལྷན་དུ་འདུས་ནས་ཆུ་ལོག་ཏུ་གྱུར་ཅིང་། གྲོག་ཤུར་ཁག་
ནས་འུར་འུར་གྱིས་ལུང་གཤོངས་སུ་བརྒྱུགས། ཆར་པ་དལ་མྱུར་སྙོམས་པོས་མུ་མཐུད་དུ་
བབས། ཆུ་ཕྲན་དང་རྒྱུག་ཆུ་ཆུང་ཆུང་ཁག་ཆུ་རགས་ཀྱི་ངོས་སུ་ཡར་མཆོང་ཞིང་། འགྲོ་
ཞོར་དུ་ལྕང་སྡོང་དང་སྲིང་བལ་སྡོང་པོ་རྣམས་འཐེན་བཞིན་སོང་ནས། ལྕང་སྡོང་རྣམས་
རྒྱུག་ཆུའི་ནང་དུ་དམའ་མོར་གུག་ཡོད་ཅིང་། སྲིང་བལ་སྡོང་པོའི་རྩད་པ་བཀོག་ནས་སྡོང་
རོ་རྣམས་གཙང་པོའི་རྒྱུད་དུ་འཁྱེར་འགྲོ། ས་འདམ་འདྲེས་པའི་རྒྱུག་ཆུ་རྣམས་ཆུ་རགས་
ཀྱི་སྟེང་ནས་ཡར་མཆོང་ཞིང་། མཐའ་མར་ཆུ་རགས་ཀྱི་སྟེང་དུ་འགོས་ནས། ཞིང་ཁ་དང་
ཤིང་འབྲས་ར་བའི་ནང་དུ་བརྒྱུགས་ཤིང་། སྲིང་བལ་གྱི་སྡོང་རྐང་རྣམས་ནག་ཀེམ་མེར་
གྱུར་ཡོད་སའི་སྲིང་བལ་ཞིང་ཁའི་ནང་དུའང་བརྒྱུགས། ས་ཁོད་སྙོམས་པའི་ཞིང་ཁ་ཚང་
མ་མཚོ་མོ་རུ་གྱུར་འདུག་ཅིང་། ཞེང་ཆེ་ཞིང་སྐྱ་མདོག་བབས་པའི་ཆར་པས་མཚོ་ངོས་
སུ་ཐག་ཐག་ཏུ་བརྡབས། དེ་ནས་གཞུང་ལམ་གྱི་སྟེང་དུ་ཆུ་བརྒྱུགས་ཤིང་། རླངས་འཁོར་
རྣམས་ཀྱིས་མདུན་གྱི་ཆུ་དེ་གཤེག་བཞིན་དལ་མོས་འགྲོ་ལ། སོང་བའི་རྗེས་ཤུལ་དུ་རྙོག་
ཆུའི་འཁོར་ལོ་བསྐོར་ནས་བཞག ཆར་ཐིགས་ཀྱི་འབབ་སྒྲའི་ཁྲོད་ནས་ས་གཞི་ཡིས་ཤུབ་
སྒྲ་སྒྲོག་ཅིང་། ཆུ་ལོག་གི་ངར་སྐད་ཁྲོད་ནས་ཆུ་ཕྲན་ཚོས་འབྲུག་སྒྲ་ལྡིར།
ཆར་པ་ཐོག་མར་འབབ་དུས། གནས་སྤོའི་མི་དམངས་ཚོ་གུར་ནང་དུ་ཕྱིར་རུབ་ནས།
ཆར་པ་མགྱོགས་པོར་ཆད་རྒྱུ་རེད་ཟེར་ལ། ཡང་འགའ་རེས་མུ་མཐུད་དུ་ག་ཚོད་འབབ་
རྒྱུ་རེད་ཅེས་འདྲི།
ཆུ་ཀོང་འཁྱིལ་བ་ན། སྐྱེས་པ་ཚོས་ལག་ཏུ་སྦྱག་མ་བཟུང་ནས་ཆར་པའི་ཁྲོད་དུ་སོང་
སོ་སོའི་གུར་མཐའ་རུ་ཆུ་རགས་ཆུང་ཆུང་རེ་བཟོས། ཆར་ཐིགས་ཀྱིས་གུར་གྱི་རས་ནས།
ངོས་སུ་ཡུད་ཙམ་ལ་བརྡབས་རྗེས། ཆར་ཆུ་རྣམས་རིམ་བཞིན་ནང་དུ་སིམ་ནས་ཡོང་སྟེ།
ཐིགས་ཆུ་ཐག་ཐག་ཏུ་འབབ། དེ་ནས་ཆུ་རགས་ཆུང་ཆུང་ཁག་ཆར་ཆུས་དེད་པས། གུར་
ནང་དུ་ཆུ་བཞུར་མགོ་བརྩམས་ཤིང་། རིམ་བཞིན་མལ་གདན་དང་མལ་གཟན་ཁག་ཆུ་
ཡིས་སྦངས། མི་རྣམས་ཀྱིས་གྱོན་གོས་རློན་པ་གྱོན་ནས་བསྡད། ཁོ་ཚོས་ཤིང་སྒམ་རྣམས་
ཡར་བསླངས་ནས། དེ་དག་གི་སྟེང་དུ་པང་ལེབ་བསྒྲིགས། དུས་དེ་ནས་བཟུང་། ཁོ་ཚོ་
ཉིན་མཚན་ཀུན་དུ་པང་ལེབ་དེ་དག་གི་སྟེང་དུ་བསྡད།
རས་གུར་ཚོའི་འགྲམ་དུ་རླངས་འཁོར་རྙིང་པ་ཚོ་བཞག་ཡོད། ཆར་ཆུས་མེ་ཆའི་སྐུད་
པ་རློན་པ་བཟོས་སོང་ལ། རླངས་སྒྱུར་འཕྲུལ་ཆས་ཀྱང་བེད་མེད་དུ་བསྒྱུར་སོང་། སྐྱ་མདོག་
བབས་པའི་རས་གུར་ཆུང་ཆུང་ཚོ་ད་ལྟ་མཚོ་མོའི་དཀྱིལ་དུ་ཡོད་ཅིང་། མཐའ་མར་མི་
རྣམས་གནས་སྤོ་བྱེད་དགོས་འཁེལ། རླངས་འཁོར་གྱི་སྐུད་པ་མང་པོ་འཕྲོ་བརླག་ཏུ་བཏང་
ཡོད་པས་སྒུལ་འཕྲུལ་རྣམས་འཁོར་མི་ཐུབ་ལ། སྒུལ་འཕྲུལ་འགུལ་ཐུབ་པའི་དབང་དུ་
བཏང་རུང་། འཁོར་ལོའི་བར་དུ་འདམ་བག་བཙངས་ཟིན་པས། རླངས་འཁོར་ཚོ་འགུལ་
ཐབས་བྲལ།དེ་བས་མི་རྣམས་ཀྱིས་སོ་སོའི་མལ་གཟན་རློན་པ་དག་མཆན་ལ་བཙིར་ནས་
ཆུ་བརྒལ་བཞིན་སོང་། ཁོ་ཚོས་བྱིས་པ་ཆུང་ཆུང་ཚོ་དང་ལོ་ལོན་རྒན་ཁོག་རྣམས་ལག་ཏུ་
བླངས་ནས། ཆུ་ཅབ་ཅབ་ཏུ་བརྒལ་བཞིན་འགྲོ། གང་དུ་ས་མགོ་མཐོ་སར་འབྲུ་ཁང་སྟོང་པ་
རེ་ཡོད་ཚེ། དེ་གར་རེ་ཐག་ཆད་ཅིང་འདར་སིག་རྒྱག་བཞིན་པའི་མང་ཚོགས་ཀྱིས་འཚང་
ཁ་བརྒྱབ་ཡོད་ངེས།
ཁོ་ཚོ་ལས་འགའ་རེ་དབུལ་སྐྱོབ་ལས་ཁུངས་འཚོལ་དུ་སོང་མོད། བློ་ཕམ་དང་བཅས་
རང་ཉིད་ཀྱི་ཡུལ་མི་ཚོའི་གྲས་སུ་ཕྱིར་ལོག་ཡོང་གི་ཡོད།
སྒྲིག་ཁྲིམས་ལྟར་ན། ཁྱོད་རང་འདི་གར་སླེབས་ནས་ལོ་ངོ་གཅིག་ཧྲིལ་པོ་འགོར་ཡོད་
ཚེ། ད་གཟོད་ཁྱོད་ལ་དབུལ་སྐྱོབ་རེ་ཞུ་བྱེད་པའི་ཐོབ་ཐང་ཡོད་ཟེར། ཁོ་ཚོས་སྲིད་གཞུང་
གིས་རོགས་རམ་བྱེད་རྒྱུ་རེད་ཟེར་མོད། འོན་ཀྱང་། དོན་དམ་པར་ག་དུས་བྱེད་རྒྱུ་ཡིན་
མིན་ཁོ་ཚོས་ཀྱང་ཤེས་ཀྱི་མེད།
དེ་ལྟར། སྔོན་ཆད་ཡོད་མ་མྱོང་བའི་འཇིགས་སྣང་ཞིག་རིམ་གྱིས་སླེབས།
མ་འོངས་ཟླ་ངོ་གསུམ་གྱི་རིང་ལ་ཁོ་ཚོར་ལས་ཀ་གཅིག་ཀྱང་ཡོད་རྒྱུ་མ་རེད།
འབྲུ་ཁང་སྟོང་པ་ཚོའི་ནང་དུ། མི་དམངས་རྣམས་ལྷན་དུ་འཚང་ཀ་བརྒྱབ་ནས་
བསྡད་ཡོད་ཅིང་། ས་སྟེང་གི་འཇིགས་སྐྲག་ཡོད་ཚད་ཁོ་ཚོའི་སྟེང་དུ་སླེབས་ནས། ཁོ་ཚོའི་
འཇིགས་སྐྲག་གི་གདོང་པ་ཁག་སྐྱ་ཁོབ་ཁོབ་ཏུ་གྱུར་ཡོད། བྱིས་པ་ཚོས་བཀྲེས་ལྟོགས་ཀྱི་
དབང་གིས་ངུ་སྐད་འདོན་མོད། འོན་ཀྱང་། ཁོ་ཚོར་ཟས་ཁམ་གང་ཙམ་ཡང་སྦྱིན་རྒྱུ་མེད།
དེ་བས་ན་ཚ་སྣ་ཚོགས་སླེབས། མང་པོ་ཞིག་ལ་གློ་ཚད་འགོས་ཤིང་། ལ་ལར་སིབ་བི་
འགོས་ནས་མིག་མཐའ་དང་རྣ་ལྟག་ཚང་མར་ཁྱབ།
ཆར་པ་དལ་མྱུར་སྙོམས་པོས་མུ་མཐུད་དུ་བབས་ཤིང་། ཆར་ཆུ་རྣམས་སྦུག་ཡུར་དུ་མ་
ཤོང་བའི་རྐྱེན་གྱིས། གཞུང་ལམ་ཧྲིལ་པོ་ཆུ་ཡིས་ཁེངས།
དེ་ནས། རས་གུར་ཁག་དང་འཚང་ཁ་བརྒྱབ་པའི་འབྲུ་ཁང་ཁག་ལས། རློན་ཙར་ཙར་
དུ་སྦངས་པའི་སྐྱེས་པ་ཚོ་སྐོར་དང་སྐོར་བྱས་ནས་ཡོང་། ཁོ་ཚོའི་ལུས་པོའི་གོས་ཧྲུལ་དག་
ལས་ཆུ་ཐིགས་འཛར་ལ། ཁོ་ཚོའི་རྐང་མགོའི་ལྷམ་གོག་ཁག་ལས་འདམ་ཆུ་གཤོ། ཁོ་ཚོས་
ཆར་ཆུ་ཅབ་ཅབ་ཏུ་བརྒལ་བཞིན། གྲོང་རྡལ་དང་རྫོང་མཁར་གྱི་ཚོང་ཁང་དང་དབུལ་
སྐྱོབ་ལས་ཁུངས་ཁག་ཏུ་ཟ་མ་སློང་ཆེད་དང་། ཟ་མའི་ཆེད་དུ་གཉའ་ཕབ་སྒྱིད་གུག་གིས་
སློང་མོ་བྱེད་ཆེད། དབུལ་སྐྱོབ་ཞུ་ཆེད་དང་རྐུ་བྱ་ཆེད། ཡང་ན་རྫུན་བཤད་ཆེད་དུ་ཕྲེང་
བསྒྲིགས་ནས་འགྲོ་བཞིན་ཡོད། སློང་མོ་བྱེད་པ་དང་གཉའ་ཕབ་སྒྱིད་གུག་བྱེད་པའི་གོ་
རིམ་ཁྲོད་ནས། རེ་ཐག་ཆད་པའི་ཁོང་ཁྲོའི་མེ་ལྕེ་ཞིག་དལ་མོས་འབར་ནས་ཡོང་གི་ཡོད།
གྲོང་རྡལ་ཆུང་ཆུང་ཁག་ཏུ། རློན་ཙར་ཙར་གྱི་མི་འདི་དག་སྙིང་རྗེ་ཨང་བསམ་པའི་ཐོག་
མའི་སྙིང་རྗེའི་བསམ་པ་དེ་རིམ་བཞིན་ཁོང་ཁྲོར་གྱུར་ཅིང་། བཀྲེས་ལྟོགས་ཀྱིས་མནར་
བའི་མི་འདི་ཚོའི་སྟེང་དུ་ལངས་པའི་ཁོང་ཁྲོ་དེ་རིམ་བཞིན་འཇིགས་སྣང་དུ་གྱུར།དེ་བས།
ཉེན་རྟོག་ལས་ཁུངས་ཚོས་ཉེན་རྟོག་པ་གསར་པ་ཁྱུ་དང་ཁྱུ་བྱས་ཏེ་དམ་འབུལ་གྱིས་ལས་
གནས་སུ་བླངས་ཤིང་། མེ་མདའ་དང་མིག་ཆུའི་དུག་རླངས། རྫས་མདེལ་བཅས་མངགས་
ཉོ་བྱས། ཚོང་ཁང་ཁག་གི་རྒྱབ་ལོགས་ཀྱི་སྲང་ཆུང་ཁག་ཏུ། གྲོད་ཁོག་ལྟོགས་པའི་སྐྱེས་
པ་ཚོས་བག་ལེབ་དང་སྔོ་ཚོད་རུལ་བ་སློང་ཆེད་དང་། ཡང་ན་རྐུ་ཐུབ་ན་རྐུ་ཆེད་དུ་འཚང་
ཁ་རྒྱག་གི་ཡོད།
སྔངས་འཚབ་སྐྱེས་པའི་སྐྱེས་པ་ཚོས་སྨན་པ་ཚོའི་སྒོ་མོ་བང་བང་དུ་བརྡུངས་མོད།
འོན་ཀྱང་། སྨན་པ་ཚོ་ལས་ལ་བྲེལ་ཡོད། དེ་བས། ཁོ་ཚོས་འདས་རྐྱེན་ཞིབ་དཔྱོད་ཁང་
དུ་ངག་འཕྲིན་རེ་བཅོལ་ནས་ཕྱིར་འགྲོ་ཡི་ཡོད། འདས་རྐྱེན་ཞིབ་དཔྱོད་ཁང་ལ་བྲེལ་བ་
དེ་འདྲ་མི་ཆེ། འདས་རྐྱེན་ཞིབ་དཔྱོད་ཁང་གི་རླངས་འཁོར་དེ་འདམ་བག་ཁྲོད་ནས་སྒོ་
མདུན་དུ་ཕྱི་ནུར་གྱིས་ཡོང་ནས། ཤི་བོའི་བེམ་པ་དག་འཁྱེར་ནས་འགྲོ།
ཆར་པ་མུ་མཐུད་དུ་ཆད་མེད་དུ་བབས་པས། ཆུ་ཕྲན་ཁག་གིས་རགས་ཀ་གཏོར་ནས།
ཡུལ་ལུང་ཧྲིལ་པོ་ཆུ་ཡིས་གང་།
སྤྱིལ་བུའི་འོག་གི་སོག་མ་རློན་པའི་སྟེང་དུ་ལྷན་དུ་འཚང་ཁ་བརྒྱབ་ནས་ཡོད་པའི་
མི་དམངས་ཚོའི་ཁྲོད་དུ། བཀྲེས་ལྟོགས་དང་འཇིགས་སྣང་གིས་ཁོང་ཁྲོའི་མེ་ཁ་གསོས།
གཞོན་ནུ་ཚོ་ཕྱི་ལོགས་སུ་འགྲོ། ཁོ་ཚོ་རྐུ་བྱེད་དུ་འགྲོ་བ་ལས་སློང་མོ་བྱེད་དུ་འགྲོ་བ་མ་
རེད་ལ། དེ་བཞིན་སྐྱེས་པ་རྒན་པ་ཚོ་ཡང་ཟུངས་ཤུགས་དང་བྲལ་བའི་སྒོ་ནས་ཕྱི་ལོགས་
སུ་རྐུ་བྱེད་དུ་འགྲོ་བཞིན་ཡོད།
ཉེན་རྟོག་ལས་ཁུངས་ཚོས་ཉེན་རྟོག་པ་གསར་པ་མང་པོ་དམ་འབུལ་ལས་འཇུག་བྱས་
ནས། མེ་མདའ་གསར་པ་མང་པོ་མངགས་ཉོ་བྱས། ཆར་ཆུས་གནོད་པ་མི་ཚུགས་པའི་ཁང་
པའི་ནང་དུ་ཡོད་པའི་མི་དམངས་ཚོས། ཐོག་མར་གནས་སྤོའི་ཡུལ་མི་ཚོའི་སྟེང་དུ་སྙིང་རྗེ་
སྐྱེས་ཤིང་། དེ་ནས་ཅི་མི་སྙམ་པར་གྱུར་ཅིང་། མཐའ་མར་སྡང་སེམས་སྐྱེས།
ཐིགས་ཆུ་ཐག་ཐག་ཏུ་འབབ་པའི་འབྲུ་ཁང་ནང་གི་སོག་མ་རློན་པའི་ཁྲོད་དུ། གློ་
ཚད་ཕོག་ནས་དབུགས་ཧལ་ཧལ་དུ་ལེན་བཞིན་པའི་སྐྱེས་མ་གཅིག་ལ་ཕྲུ་གུ་བཙས། མི་
རྒན་པོ་ཚོ་ཁང་པའི་གྲུ་ག་རུ་འཁུམས་ནས་སྡོད་ཅིང་། ཤི་དུས་ཀྱང་དེ་ལྟར་ཤི་འགྲོ་བས།
འདས་རྐྱེན་ཞིབ་དཔྱོད་མཁན་ཚོས་ཁོ་ཚོའི་ཕུང་པོ་དྲང་མོར་འཐེན་མི་ཐུབ། མཚན་མོར།
རྔམ་འཚབ་ཅན་གྱི་སྐྱེས་པ་ཚོ་སྤོབས་པ་ཆེན་པོས་ཁྱིམ་བྱའི་ཚང་དུ་འཛུལ་ནས། ཀོག་
ཀོག་གི་སྐད་ཅོར་འདོན་པའི་ཁྱིམ་བྱ་རེ་བཟུང་ནས་ཡོང་ཞིང་། ཁོ་ཚོའི་རྗེས་སུ་མེ་མདའ་
འཕངས་རུང་། ཁོ་ཚོ་འབྲོ་ཐབས་མི་བྱེད་པར་མདུན་ཕྱོགས་སུ་མུ་མཐུད་དུ་ཅབ་བེ་
ཅབ་བེ་འགྲོ་ལ། གལ་སྲིད་ཁོ་ཚོར་མདེའུ་འཁེལ་སོང་ན། འདམ་བག་ནང་དུ་ནག་ཡོར་
སེ་འགྱེལ་འགྲོ།
ཆར་པ་ཆད་སོང་། ཞིང་ཁའི་ནང་དུ་ཆུ་འཁྱིལ་ཡོད་ལ། ཆུ་འཁྱིལ་གྱི་ངོས་སུ་སྐྱ་མདོག་
བབས་པའི་ནམ་མཁའི་ལྡོག་གཟུགས་ཤར་ཡོད། ཆུ་རྣམས་རང་སར་བཞུར་འགྲོ་བའི་
སྐབས་སུ། ས་གཞིས་ཤུབ་ཤུབ་ཏུ་ཁེར་ལབ་བྱེད། དེ་ནས་འབྲུ་ཁང་དང་སྤྱིལ་བུ་ཚོའི་ནང་
གི་སྐྱེས་པ་ཚོ་སྒོར་བུད། ཁོ་ཚོ་རང་ཉིད་ཀྱི་སྒྱིག་ཁུག་གི་སྟེང་དུ་ཙོག་པུར་བསྡད་ནས། ཆུ་
ལོག་བརྒྱུགས་པའི་ཞིང་ཁ་ལ་མར་བལྟས། ཁོ་ཚོ་ཁུ་སིམ་མེར་འདུག་ལ། མཚམས་ལ་ལར་
ཕན་ཚུན་ལ་སྐད་དམའ་མོས་སྐད་ཆ་རེ་བཤད།
དཔྱིད་ཀ་བར་དུ་ལས་ཀ་མེད། ལས་ཀ་མེད།
གལ་སྲིད་ལས་ཀ་མེད་ན། སྒོར་མོ་མེད་ལ་ཟ་མ་ཡང་མེད།
གལ་སྲིད་མི་ཞིག་ལ་རྨོན་རྟ་དོར་གཅིག་ཡོད་རྒྱུ་ན། རྨོན་རྟ་གཉིས་ཀ་རྨོ་འདེབས་སློག་
གསུམ་ལ་སྤྱོད་དགོས་ཤིང་། རྨོན་རྟ་གཉིས་ཀར་ལས་ཀ་མེད་པའི་སྐབས་སུའང་། ཁོས་
འདི་གཉིས་ཀ་མུ་གེར་གཏོད་རྒྱུའི་བསམ་བློ་ཙམ་ཡང་འཁོར་རྒྱུ་མ་རེད།
ཁོ་ཚོ་རྟ་རེད། ང་ཚོ་མི་རེད།
བུད་མེད་ཚོས་སྐྱེས་པ་ཚོ་ལ་ལྟད་མོ་བལྟས་ནས། ཁོ་ཚོ་ད་ཐེངས་སེམས་ཤུགས་ཡོངས་
སུ་ཆག་ཡོད་མེད་བརྟགས། བུད་མེད་ཚོས་ཁུ་སིམ་པོས་ཡར་ལངས་ནས་ལྟད་མོ་བལྟས།
དེ་ནས་སྐྱེས་པ་སྐོར་ཞིག་ལྷན་དུ་འཛོམས་བྱུང་ལ། ཁོ་ཚོའི་གདོང་གི་འཇིགས་སྣང་དེ་
མེད་པར་གྱུར་ཅིང་། དེའི་ཚབ་ཏུ་ཁྲོ་ཉམས་ཤིག་སླེབས། བུད་མེད་ཚོས་སྐྱེས་པ་ཚོ་ད་དུང་
སེམས་ཤུགས་ཡོངས་སུ་ཆག་མེད་པ་ཤེས་ནས། སོ་སོའི་བློ་བདེ་ལ་བབས་ནས་ཤུ་རིང་
འཐེན་ཞིང་། ཇི་སྲིད་ཞེད་སྣང་དེ་ཞེ་སྡང་ལ་སྒྱུར་ཐུབ་པ་དེ་སྲིད་དུ་སེམས་ཤུགས་ཆག་རྒྱུ་
མིན་པ་ཡང་ཤེས་ཀྱི་ཡོད།
ས་གཞིའི་ངོས་ཡོངས་ནས་རྩྭ་སྔོན་ཕྲ་མོ་རེ་འབུད་མགོ་བརྩམས་ཤིང་། ཉིན་ཤས་ཀྱི་
ནང་དུ། དཔྱིད་མགོའི་དུས་ཚིགས་ཁྲོད་ཀྱི་རི་བོ་རྣམས་ལྗང་སྐྱར་གྱུར།

ལེའུ་སུམ་ཅུ་པ།

འཁོར་སྒམ་གཞིས་སྒར་ནང་དུ་ཆར་ཆུ་རྣམས་ཀོང་བུ་རུ་འཁྱིལ་ནས་འདུག་ཅིང་། ཆར་
ཐིགས་རྣམས་འདམ་བག་སྟེང་དུ་ཅབ་སྒྲ་དང་བཅས་འབབ། ཕར་ཕྱོགས་ཀྱི་ཆུ་ཕྲན་ཆུང་
ཆུང་དེ་རིམ་བཞིན་ཇེ་ཆེར་སོང་ནས། འཁོར་སྒམ་ཁང་པ་ཡོད་སའི་ཐང་བདེའི་ཕྱོགས་ཀྱི་
ཆུ་རགས་ངོས་སུ་ཆུ་ཡར་འགོས་ནས་ཡོང་།
ཆར་པ་བབས་པའི་ཉིན་གཉིས་པར། ཨལ་གྱིས་འཁོར་སྒམ་ཁང་པའི་དཀྱིལ་དུ་འཐེན་
ཡོད་པའི་རས་རྒོད་ཡུག་ཆེན་དེ་མར་བླངས། ཁོས་དེ་འཁུར་ནས་དོས་འཁོར་གྱི་སྣ་གདོང་
གི་སྟེང་དུ་བཀབ་རྗེས། ཕྱིར་ཁང་པའི་ནང་དུ་ཡོང་ནས་མལ་གདན་སྟེང་དུ་བསྡད། ད་ལྟ་
བར་བཅད་ཡོལ་བ་མེད་པའི་རྐྱེན་གྱིས། འཁོར་སྒམ་ཁང་པའི་ནང་གི་ཁྱིམ་ཚང་གཉིས་ཀ་
ཁྱིམ་ཚང་གཅིག་ཏུ་གྱུར། སྐྱེས་པ་ཚོ་མཉམ་དུ་བསྡད། ད་ལྟ་ཁོ་ཚོའི་སེམས་མགོ་ཧ་ཅང་
དམའ། ཨ་མས་ལྕུག་ཕྲན་ཉུང་ཙམ་ཞིག་ཐབ་ནང་དུ་བུས་ནས། མེ་ཆུང་ཆུང་དུ་འབར་དུ་
འཇུག་ཞོར། འབུད་ཤིང་རྣམས་གང་ཐུབ་ཐུབ་ཀྱིས་གྲོན་ཆུང་བྱས། འཁོར་སྒམ་ཁང་པའི་
ཁོད་སྙོམས་པའི་ཁང་ཀླད་དུ་ཆར་པ་ཆུ་གཤོ་གཤོ་བྱས།
ཉིན་གསུམ་པར། ཝེན་རའེ་ཋི་ཚང་འཚབ་འཚུབ་ཏུ་གྱུར། ལྕམ་ཝེན་རའེ་ཋི་ཡིས་
“ གཅིག་བྱས་ན་ང་ཚོ་སོང་ན་དགའ་རྒྱུ་རེད། ཅེས་བཤད།
ཨ་མས་ཁོ་ཚོ་འགོག་ཐབས་བྱས། ཁྱོད་ཚོ་དངོས་གནས་ཁང་ཀླད་བཙན་པོ་ཞིག་ལ་
འགྲོ་ས་ཡོད་དམ།
“ངས་ཀྱང་མི་ཤེས། འོན་ཀྱང་། ངས་བལྟས་ན་ང་ཚོ་འགྲོ་ཡི་བསྡད་ན་དགའ་རྒྱུ་རེད་
སྙམ། ཁོ་ཚོས་མཉམ་དུ་རྩོད་བསྡུར་བྱས་ཤིང་། ཨ་མས་ཨལ་ལ་བལྟས་
རུ་ཐེ་དང་ཝིན་ཧྥིལད་གཉིས་ཀས་ཡུད་ཙམ་ལ་རྩེད་མོ་རྩེ་ཐབས་བྱས་རྗེས། ཁོ་ཚོ་ཡང་
འགུལ་མེད་ཀྱིས་ཡིད་མུག་གི་ནང་དུ་ལྷུང་། ཆར་པས་ཁང་ཀླད་དུ་རྔ་རྡུང་རྡུང་བྱེད།
ཉིན་གསུམ་པར། ཆུ་ཕྲན་གྱི་བཞུར་སྒྲ་དེ་ཆར་པའི་འབབ་སྒྲའི་ཁྲོད་ནས་ཐོས་ཐུབ། ཨ་
ཕ་དང་ཨ་ཁུ་ཇོན་གཉིས་ཀ་ཡངས་པོར་ཕྱེས་ཡོད་པའི་སྒོ་ནང་དུ་ལངས་ནས། ཕར་ཕྱོགས་
སུ་ཇེ་ཆེར་འགྲོ་བཞིན་པའི་ཆུ་ཕྲན་ལ་བལྟས། སྒར་གྱི་སྣེ་མོ་གཉིས་སུ་ཆུ་ཕྲན་དེ་གཞུང་
ལམ་གྱི་ཉེ་ས་རུ་བཞུར་གྱི་འདུག་མོད། འོན་ཀྱང་། སྒར་གྱི་ཐད་དུ་ཆུ་བོ་ཕར་ལ་དཀྱོགས་
ཡོད། དེ་བས། གཞུང་ལམ་གྱི་རགས་སྐྱོར་གྱིས་སྒར་གྱི་རྒྱབ་ནས་བསྐོར་ནས་ཡོད་ཅིང་། ཆུ་
ཕྲན་གྱིས་སྒར་གྱི་མདུན་ངོས་ནས་ཉེ་སར་བསྐོར་ཡོད། དེ་ནས་ཨ་ཕས་ཇོན། ཁྱོད་ཀྱིས་
བལྟས་ན་ག་འདྲ་འདུག ངས་བལྟས་ན་ཆུ་ཕྲན་འདི་རྒྱས་ནས་ཡོང་ན། ང་ཚོ་ཆུས་འདེད་
རྒྱུ་ཡིན་པ་འདྲ།" ཞེས་བཤད།
ཨ་ཁུ་ཇོན་གྱིས་ཁ་གདངས་ནས་སྨ་ར་ཐར་ཐོར་དུ་སྐྱེས་པའི་མ་ནེ་འཕུར་འཕུར་བྱེད་
བཞིན་རེད་ཡ། དེ་ཡང་སྲིད་པ་རེད།" ཅེས་བཤད།
རོ་སི་ཤ་རོན་ལ་ཆམ་པ་ལྕི་མོ་ཞིག་ཕོག་ནས་ད་ལྟ་ཉལ་སར་ལྷུང་ནས་ཡོད་ཅིང་། ཁོ་
མོར་ཚ་བ་འཕར་ཡོད་པའི་རྐྱེན་གྱིས་གདོང་པ་དམར་པོར་གྱུར་ནས་མིག་ཟུང་ཟིམ་ཟིམ་
བྱེད། ཨ་མས་ལག་ཏུ་འོ་མ་དྲོན་པོ་ཞིག་བཟུང་ནས་ཁོ་མོའི་འགྲམ་དུ་བསྡད་ནས་" ཡ། འདི།
འདི་ལག་ཏུ་ལོངས་དང་། ནང་དུ་ཚྭ་སྙལ་ཕག་ཤའི་ཞག་ཚིལ་བསྲེས་ཡོད་པས། ཟུངས་
ཤུགས་རྒྱས་པར་ཕན། ཡ། འདི་འཐུངས་དང་། ཞེས་བཤད།
རོ་སི་ཤ་རོན་གྱིས་ལུས་སྟོབས་ཞན་པོས་མགོ་བོ་གཡུགས།·ང་ལྟོགས་ཀྱི་མི་འདུག
ཨ་ཕས་མཛུབ་མོས་བར་སྣང་དུ་གཞུ་དབྱིབས་ཀྱི་རི་མོ་ཞིག་བྲིས། གལ་སྲིད་ང་ཚོ་
ཚང་མས་སྦྱག་མ་འཁུར་ནས་ཆུ་རགས་ཤིག་བཟོས་པ་ཡིན་ན། ང་ཚོས་ཆུ་ཕྲན་འདི་ཕྱོགས་
སུ་བཞུར་དུ་མ་བཅུག་པར་འགོག་ཐུབ་སྲིད། ང་ཚོས་གཤམ་གྱི་འདི་ནས་ཕར་ཕྱོགས་དེ་
ཡི་བར་དུ་བཟོས་པས་ཆོག
ཨ་ཁུ་ཇོན་གྱིས་རེད་ཡ། འགོག་ཐུབ་སྲིད། འོན་ཀྱང་། མི་གཞན་པ་ཚོས་དེ་ལྟར་ལས་
འདོད་མིན་མི་ཤེས། ཁོ་ཚོ་གཅིག་བྱས་ན་ས་གཞན་པ་ཞིག་ཏུ་གནས་སྤོར་སྲིད། ཅེས་
བཤད།
ཨ་ཕས་ཨུ་ཚུགས་ཀྱིས་“འོན་ཀྱང་། འཁོར་སྒམ་ཁང་པ་འདིའི་ནང་སྐམ་པོ་རེད་ཨ། འདི་
ལྟ་བུའི་སྐམ་པོ་ཡག་པོ་ཞིག་གང་དུ་རྙེད་ཐུབ་བམ།" ཞེས་བཤད་ཅིང་། དེ་ནས་“ཅུང་ཙམ་
སྒུགས་ཨ།" ཞེས་བཤད་རྗེས། ཁོས་ཁང་པའི་ནང་གི་ལྕུག་ཕྲན་ཚོའི་ཁྲོད་ནས་ཡལ་ག་
ཞིག་བཙལ། ཁོས་ཡལ་ག་དེ་འཁྱེར་ནས་བགྲོད་ཟམ་སྟེང་ནས་མར་བབས་ཤིང་། འདམ་
བག་ཁྲོད་ནས་ཆུ་ཕྲན་འགྲམ་དུ་ཕར་སོང་། ཁོས་ཡལ་ག་དེ་ལང་ལོང་དུ་འབབ་བཞིན་
པའི་ཆུ་ཕྲན་གྱི་འགྲམ་དུ་དྲང་མོར་བཙུགས་རྗེས་འཁོར་སྒམ་ཁང་པའི་ནང་དུ་ཕྱིར་
བརྒྱུགས་ཡོང་ནས་དཀོན་མཆོག་ཡེ་ཤུ། དེ་ཙམ་གྱི་རིང་ལ་གྱོན་གོས་ཚང་མ་རློན་པ་
བཟོས་སོང་།”ཞེས་བཤད།
ཁོ་སྐྱེས་པ་གཉིས་ཀས་ཆུ་འགྲམ་དུ་བཙུགས་ཡོད་པའི་ཡལ་ག་ལ་བལྟས་ནས་བསྡད།
ཚོས་ཆུ་དལ་མོས་ཡར་ཡོང་ནས་ཡལ་གའི་མཐའ་འཁོར་དུ་འཁྱིལ་ཞིང་། དེ་ནས་མུ་མཐུད་
དུ་ཆུ་རགས་ངོས་སུ་ཡར་བཞིན་ཡོང་བཞིན་པ་མཐོང་། ཨ་ཕས་དངོས་གནས་མགྱོགས་
པོ་ཡོང་གི་འདུག་ཨ། ངས་བལྟས་ན་ང་ཚོ་སོང་ནས་མི་གཞན་པ་ཚོ་ལ་གྲོས་བསྡུར་བྱེད་
དགོས་རྒྱུ་རེད། སོང་ནས་ཁོ་ཚོས་ཆུ་རགས་བཟོ་རོགས་ཨེ་བྱེད་བལྟ་དགོས་ལ། གལ་སྲིད་
ཁོ་ཚོས་རོགས་རམ་མི་བྱེད་ན། དེ་ནས་འདི་ལས་ཁ་འབྲལ་རྒྱུ་ལས་ཐབས་ཤེས་གཞན་ཡོད་
རྒྱུ་མ་རེད” ཅེས་བཤད་ཅིང་། དེ་ནས་ཁོས་འཁོར་སྒམ་ཁང་པ་རིང་མོ་དེའི་སྣེ་གཅིག་ཏུ་
ཡོད་པའི་ཝེན་རའེ་ཋི་ཚང་ལ་བལྟས། ཨལ་ཁོ་ཚོའི་ཁྱིམ་དུ་ཨ་གྷེ་དང་ལྷན་དུ་བསྡད་འདུག
ཨ་ཕ་ཁོ་ཚོའི་ས་ཁུལ་དུ་ཕར་སོང་ནས་ཆུ་ཇེ་ཆེར་འགྲོ་བཞིན་འདུག་པས། ང་ཚོས་ཆུ་
རགས་ཤིག་བཟོས་ན་ག་འདྲ་འདུག གལ་སྲིད་ཚང་མས་མཉམ་རུབ་བྱས་པ་ཡིན་ན། ང་
ཚོས་ཆུ་རགས་ཤིག་བཟོ་ཐུབ།” ཅེས་བཤད།
ཝེན་རའེ་ཋི་ཡིས་“ང་ཚོས་གྲོས་བསྡུར་བྱེད་བཞིན་པའི་སྒང་ཡིན། ང་ཚོ་སང་ཉིན་འདི་
དང་ཁ་འབྲལ་དགོས་པ་འདྲ ཞེས་བཤད།
ཨ་ཕས་ཁྱོད་ཚོ་ཡང་འདི་ཕྱོགས་སུ་སླེབས་ནས་ཡུད་ཙམ་རེད། དེ་བས་འདུག་ས་སྐམ་
པོ་ཡག་པོ་ཞིག་རྙེད་མིན་ཁྱོད་ལ་གསལ་པོ་ཡིན་རྒྱུ་རེད།” ཅེས་བཤད།
དེ་ངས་ཤེས། འོན་ཀྱང་། འདི་གར་བསྡད་ཀྱང་... །
ཨལ་གྱིས་ཨ་ཕ། གལ་སྲིད་ཁོ་ཚོ་འགྲོ་ན། ང་ཡང་འགྲོ་རྒྱུ་ཡིན།" ཞེས་བཤད།
ཨ་ཕ་ཅུང་ཧང་སངས་“ཁྱོད་འགྲོ་མི་རུང་། ཨལ། རླངས་འཁོར་འདི། ང་ཚོ་སུ་ཞིག་གིས་
ཀྱང་རླངས་འཁོར་འདི་ལག་ལེན་བྱེད་མི་ཤེས།"
“དེར་ངས་ཁ་ཡ་མི་བྱེད། ང་དང་ཨ་གྷེ་གཉིས་ཀ་མཉམ་འགྲོ་མཉམ་འདུག་བྱེད་རྒྱུ་ཡིན།
ཨ་ཕས་ཅུང་ཙམ་སྒུགས་དང་། འདིར་ཤོག་དང་། ཞེས་བཤད། ཝེན་རའེ་ཋི་དང་ཨལ་
ཡར་ལངས་ནས་སྒོ་རྩ་རུ་ཚུར་ཡོང་། ཨ་ཕས་ཕར་ཕྱོགས་སུ་མཛུབ་སྟོན་བྱེད་བཞིན་"ལྟོས་
དང་། ཕར་ཕྱོགས་དེ་ནས་གཤམ་གྱི་འདི་བར་དུ་ཆུ་རགས་ཤིག་བཟོས་ན། ཞེས་བཤད་རྗེས།
ཁོས་རང་ཉིད་ཀྱིས་བཙུགས་པའི་ཡལ་ག་དེར་བལྟས། ཆུ་ད་ལྟ་དེའི་མཐའ་རུ་འཁྱིལ་ནས་
འཁོར་གྱི་འདུག་ལ། མུ་མཐུད་དུ་རགས་ཁའི་འགྲམ་ནས་ཡར་བཞུར་ཡོང་གི་འདུག
ཝེན་རའེ་ཋི་ཡིས་"ལས་ཀ་ཧ་ཅང་ཆེན་པོ་ཞིག་རེད་ལ། དེ་འདྲ་བཟོས་པའི་དབང་དུ་
བཏང་རུང་། ཆུ་ད་དུང་དེའི་སྟེང་ནས་ཚུར་བཞུར་ཡོང་སྲིད་པ་རེད།” ཅེས་དགག་པ་བརྒྱབ།
"ང་ཚོར་ད་ལྟ་ཅི་ལས་འདི་ལས་མེད་པས། སོང་ནས་ཆུ་རགས་དེ་བཟོས་བཞག་ན་མི་
འགྲིག་གམ། ང་ཚོར་འདུག་ས་འདི་ལྟ་བུ་ཞིག་ཡང་བསྐྱར་རྙེད་ཀྱི་མ་རེད། ཡ། ད་འགྲོ། ང་
ཚོ་སོང་ནས་མི་གཞན་པ་ཚོར་གྲོས་བསྡུར་ཞིག་བྱེད། གལ་སྲིད་ཚང་མ་མཉམ་རུབ་བྱས་
པ་ཡིན་ན། དེ་ལས་སླ་པོས་བཟོ་ཐུབ།"
ཨལ་གྱིས་གལ་སྲིད་ཨ་གྷེ་འགྲོ་ན། ང་ཡང་འགྲོ་རྒྱུ་ཡིན།" ཞེས་བཤད།
ཨ་ཕས་ཉོན་དང་། གལ་སྲིད་ཁོ་ཚོ་ཚང་མས་རོགས་རམ་མི་བྱེད་ན། དེ་ནས་ང་ཚོ་
ཚང་མ་འགྲོ་རྒྱུ་ལས་ཐབས་ཤེས་མེད། འགྲོ། སོང་ནས་ཁོ་ཚོར་ཁ་བརྡ་ཞིག་བྱེད་དང་།
ཞེས་བཤད། དེ་ནས་ཁོ་ཚོས་ཕྲག་པ་སྒུར་སྒུར་བྱས་ནས་བགྲོད་ཟམ་སྟེང་ནས་མར་བབས་
ཤིང་། ཁང་སྒོ་ཕྱེས་ནས་ཡོད་པའི་ཁྱིམ་མཚེས་ཚང་གི་སྒོ་མོའི་ནང་དུ་ཡར་འཛུལ།
ཨ་མ་ཐབ་འགྲམ་དུ་ཡོད་ཅིང་། ཁོ་མོས་གཉོམ་ཆུང་བའི་མེ་ལྕེའི་སྟེང་དུ་ལྕུག་ཕྲན་
ཉུང་ཉུང་ཞིག་བསྣན། རུ་ཐེ་ཡིས་ཁོ་མོའི་འགྲམ་དུ་འཚང་ཁ་བརྒྱབ་ནས་“ང་ལྟོགས་ཀྱི་
འདུག"ཅེས་སྡུག་སྨྲེ་བཏོན།
ཨ་མས་ཁྱོད་ལྟོགས་དོན་མེད། ཁྱོད་ཀྱིས་སྐྱོ་ལྡུར་མང་པོ་ཞིག་བཏུངས་སོང་ཨ།” ཞེས་
བཤད།
"ང་ལ་མ་རྨོས་ལོ་ཏོག་ཡོས་ཤོག་སྒམ་གཅིག་ཡོད་ན་ཨང་འདོད། དེང་སང་ཅི་ལས་འདི་
ལས་མེད་པས། སྐྱིད་པོ་མི་འདུག
ཨ་མས་"སྐྱིད་པོ་ཡོང་གི་རེད། ཁྱོད་རང་བྲེལ་བ་མ་ལངས་དང་། མི་འགྱངས་པར་ང་ཚོ་
རང་ཉིད་ལ་ཁང་པ་ཞིག་ཡོད་རྒྱུ་རེད། མགྱོགས་པོར་ཡོད་རྒྱུ་རེད།” ཅེས་བཤད།
རུ་ཐེ་ཡིས་“ང་ཚོར་སྒོ་ཁྱི་ཞིག་ཀྱང་ཡོད་ན་ཨང་།" ཞེས་བཤད།
"དེ་དུས་ང་ཚོར་སྒོ་ཁྱི་ཡོད་རྒྱུ་རེད་ལ། བྱི་ལ་ཡང་ཡོད་རྒྱུ་རེད།
"བྱི་ལ་སེར་པོ་ཨེ།”
ཨ་མས་ངོ་དགའི་སྐད་ཀྱིས་“ད་ང་ལ་བར་ཆད་གཏོང་གི་མ་འདུག ད་ཁྱོད་ཀྱིས་ང་
བགོར་ནས་མ་འདུག རུ་ཐེ། རོ་སི་ཤ་རོན་ད་ལྟ་ན་ཡི་ཡོད་པས། ཁྱོད་ཀྱིས་ཅུང་ཙམ་རིང་
ལ་བུ་མོ་ཡ་རབས་ཤིག་བྱས་ནས་བསྡད་ན་མི་ཆོག་གམ། སྐྱིད་པོ་ཡོང་གི་རེད། ཅེས་བཤད་
པས། རུ་ཐེ་ཡིས་འཁང་ར་བྱེད་བཞིན་ཕར་སོང་།
རོ་སི་ཤ་རོན་ཉལ་ཡོད་པའི་ཉལ་ས་དེ་ལས་ངུ་སྐད་མཐོན་པོ་ཐན་ཐུན་རེ་གྲག་ཡོང་
བས། ཨ་མ་མགྱོགས་པོར་ཕར་འཁོར་ནས་དེ་ཕྱོགས་སུ་བརྒྱུགས། རོ་སི་ཤ་རོན་གྱིས་ཨམ་
གཙིགས་བསྡམས་ནས་འདུག་ཅིང་། ཁོ་མོའི་མིག་ཟུང་དུ་འཇིགས་སྣང་གིས་ཁེངས།
ཨ་མས་"ཅི་ཞིག་རེད།” ཅེས་སྐད་བརྒྱབ། བུ་མོས་དབུགས་ཁ་བཏང་རྗེས་ཡང་བསྐྱར་
དབུགས་ཁ་ཕྱིར་བསྡམས། ཨ་མས་ལག་པ་མགྱོགས་པོར་ཁོ་མོའི་ཉལ་ཐུལ་འོག་ཏུ་བསྲིངས་
ཤིང་། དེ་ནས་ཡར་ལངས་ནས་ལྕམ་ཝེན་རའེ་ཋི། ཝེ། ལྕམ་ཝེན་རའེ་ཋི།" ཞེས་བོས།
བུད་མེད་རྒྱགས་པ་ཆུང་ཆུང་དེ་ཁང་པའི་སྣེ་གཞན་པ་དེ་ནས་ཚུར་བརྒྱུགས་ཡོང་། “ང་
བོས་པ་ཡིན་ནམ།
ཨ་མས་ལྟོས་དང་།” ཞེས་ཟེར་བཞིན་རོ་སི་ཤ་རོན་གྱི་གདོང་པར་མཛུབ་སྟོན་བྱས། ཁོ་
མོའི་མ་མཆུ་སོ་ཡིས་བསྡམས་ནས་འདུག་ཅིང་། དཔྲལ་བ་རུ་རྔུལ་ནག་བཞུར་གྱིན་འདུག་
ལ། མིག་ནང་དུ་ཞེད་སྣང་གི་བཀྲག་འོད་འཕྲོས།
ཨ་མས་ངས་བལྟས་ན་བཙའ་རན་པ་ཡིན་རྒྱུ་རེད། དེ་ཅུང་སྔ་པོ་འདུག"ཅེས་བཤད།
བུ་མོས་ཤུ་རིང་ཆེན་པོ་ཞིག་བླངས་རྗེས་གཟུགས་པོ་ལྷོད་ལ་ཕྱིར་བབས་ཤིང་། ཨམ་
གཙིགས་ལྷོད་ནས་མིག་ཟུང་བཙུམས། ལྕམ་ཝེན་རའེ་ཋི་ཁོ་མོའི་སྟེང་དུ་མར་སྒུར།
"གྲོད་ཁོག་ཡོངས་སུ་ཟུག་གཟེར་གློ་བུར་བ་མང་པོ་རྒྱག་གི་འདུག་གམ། སྐད་ཆ་ཐད་
ཀར་ཤོད། རོ་སི་ཤ་རོན་གྱིས་སྟོབས་ཤུགས་དང་བྲལ་བའི་སྒོ་ནས་མགོ་བོ་ནང་དུ་ལྡེམ།
ལྕམ་ཝེན་རའེ་ཥི་ཚུར་ཨ་མ་ལ་ཁ་འཁོར་ནས་“རེད་འདུག་ཡ། བཙའ་ཚོད་ད་དུང་ཅུང་
ཙམ་སྔ་ཟེར་བ་ཡིན་ནམ།" ཞེས་བཤད།
" གཅིག་བྱས་ན་གཟུགས་པོར་ཚ་བ་བརྒྱབ་པའི་རྐྱེན་གྱིས་ཡིན་རྒྱུ་རེད།
‘ཡ། ད་ཁོ་མོ་རྐང་པའི་སྟེང་དུ་ལངས་དགོས་ལ། ཕར་འགྲོ་ཚུར་འགྲོ་ཅུང་བྱེད་དགོས།”
ཨ་མས་“ ཁོ་མོ་ལངས་མི་ཐུབ། ཁོ་མོར་ལུས་ཤུགས་མི་འདུག"ཅེས་བཤད།
རེད་ཡ། འོན་ཀྱང་། ཁོ་མོ་ངེས་པར་དུ་ལངས་དགོས། ལྕམ་ཝེན་རའེ་ཋི་ཡིས་བརྟན་
བརླིང་དང་གཟབ་ནན་གྱི་སྒོ་ནས་འཇོན་ཐང་གི་ཉམས་ཕུད་ནས་“ངས་བཙའ་རོགས་མང་
པོ་བྱས་མྱོང་ཡོད། ཡ། སྒོ་མར་རྒྱོབས་ཤིག འོན་ཀྱང་། བར་སྟོང་ཅུང་ཙམ་ཞོག བསེར་བུ་
གཡུག་ཏུ་མ་འཇུག ཅེས་བཤད། བུད་མེད་གཉིས་ཀས་འདེད་སྒོ་ཆེན་པོ་དེ་ཤུགས་ཀྱིས་
ཕར་དེད་ནས། སྒོ་བར་དུ་དབྱིན་ཁྲེ་གཅིག་ཙམ་གྱི་བར་སྟོང་བཞག ལྕམ་ཝེན་རའེ་ཋི་
ཡིས་“ང་སོང་ནས་ངེད་ཚང་གི་སྒྲོན་མེའང་འཁྱེར་ཡོང་།” ཞེས་བཤད་ཅིང་། ཁོ་མོའི་གདོང་
པར་སྤྲོ་དགའི་དམར་མདངས་ཤིག་བབས། དེ་ནས་ཁོ་མོས་" ཨ་གྷེ། ཁྱོད་ཡོང་ནས་བྱིས་པ་
འདི་གཉིས་བདག་བྱོས།” ཞེས་བོས།
ཨ་མས་མགོ་བོ་ནང་དུ་ལྡེམ་བཞིན་དེ་རེད། རུ་ཐེ། ཝིན་ཧྥིལད་དང་ཁྱོད་གཉིས་མར་
ཨ་གྷེ་ཡི་རྩ་རུ་སོང་། ད་སོང་ཞེས་བཤད།
ཁོ་ཚོས་"ཅིའི་ཕྱིར་ཡིན།" ཞེས་དྲིས།
"རྒྱུ་མཚན་ནི་ཁྱོད་གཉིས་ངེས་པར་དུ་འགྲོ་དགོས་པས་ཡིན། རོ་སི་ཤ་རོན་ལ་ཕྲུ་གུ་
བཙའ་རྒྱུ་རེད།
ངས་ལྟད་མོར་བལྟ་འདོད། ཨ་མ། ཁ་དྲོ། སྐུ་མཁྱེན།"
རུ་ཐེ། ཕར་རྒྱུགས། ད་སོང་། སྐད་གདངས་འདི་འདྲ་ལ་ཕྱིར་རྩོད་པ་རྒྱག་པའི་སྐལ་
བ་མེད་པས། རུ་ཐེ་དང་ཝིན་ཧྥིལད་གཉིས་ཀ་འཁོར་སྒམ་ཁང་པའི་སྣེ་གཞན་པ་དེ་རུ་
སོང་། ཨ་མས་སྒྲོན་མེ་སྦར་བྱུང་ལ། ལྕམ་ཝེན་རའེ་ཋི་ཡིས་ཁོ་ཚང་གི་རོ་ཆེ་སི་ཋེར་སྒྲོན་
མེ་‘ འཁུར་ནས་ཡོང་སྟེ་པང་གཅལ་སྟེང་དུ་བཞག སྒྲོན་མེ་འདིའི་མེ་ལྕེ་ཀོར་ཀོར་ཆེན་
པོ་དེས་འཁོར་སྒམ་ཁང་པའི་ནང་ཡོངས་གསལ་ལྷང་ངེ་བྱས།
རུ་ཐེ་དང་ཝིན་ཧྥིལད་གཉིས་ཀ་འབུད་ཤིང་ལྕུག་ཕྲན་ཕུང་པོའི་རྒྱབ་ཏུ་བསྐུངས་ནས་
ཚུར་ལྐོག་ལྟ་བྱས། རུ་ཐེ་ཡིས་སྐད་དམའ་མོས་“ད་ལྟ་ཕྲུ་གུ་ཞིག་བཙའ་རྒྱུ་ཡིན་ཞིང་། དེ་
ང་ཚོས་གསལ་པོར་མཐོང་རྒྱུ་རེད། ཁྱོད་ཀྱིས་འུར་ཅོ་མ་རྒྱག་མ་གཏོགས་ཨ་མས་ངེད་
གཉིས་ལ་བལྟ་རུ་འཇུག་རྒྱུ་མ་རེད། གལ་སྲིད་ཁོ་མོས་ཚུར་བལྟས་ན། ཁྱོད་མགྱོགས་པོར་
ལྕུག་ཕྲན་གྱི་ཕག་ཏུ་སྦས། དེ་ནས་ང་ཚོས་ལྟད་མོ་ལྟ་ཐུབ།” ཅེས་བཤད།
ཝིན་ཧྥིལད་ཀྱིས་“ལྟད་མོ་འདི་འདྲ་མཐོང་མྱོང་མཁན་གྱི་བྱིས་པ་མང་པོ་ཡོད་རྒྱུ་མ་
རེད ཅེས་བཤད།
རུ་ཐེ་ཡིས་རང་རློམ་དང་ཨུ་ཚུགས་འདྲེས་མས་"འདི་མཐོང་མྱོང་མཁན་གྱི་བྱིས་པ་
གཅིག་ཀྱང་ཡོད་པ་མ་རེད། ང་ཚོ་མ་གཏོགས་སུ་གཅིག་གིས་ཀྱང་མཐོང་གི་མ་རེད།” ཅེས་
བཤད།
མལ་གདན་གྱི་གཤམ་དུ། སྒྲོན་མེའི་འོད་སྣང་གསལ་པོའི་འོག་ནས་ཨ་མ་དང་ལྕམ་
ཝེན་རའེ་ཋི་གཉིས་ཀས་བུ་བཙའི་ཆོ་ག་བཤམས། ཆར་པའི་ཤག་སྒྲའི་འོག་ནས་ཁོ་མོ་
གཉིས་ཀྱིས་སྐད་གདངས་ཅུང་མཐོན་པོ་བྱས། ལྕམ་ཝེན་རའེ་ཁི་ཡིས་ཁོ་མོའི་པང་ཁེབས་
ཀྱི་གློ་ཁུག་ནས་སིལ་ལྤགས་བཤུ་གྲི་ཞིག་བླངས་ནས་མལ་གདན་འོག་ཏུ་བསྣུར་ནས་
གཅིག་བྱས་ན་འདི་ལ་ནུས་པ་ཅི་ཡང་ཨེ་ཡོད་མི་ཤེས།" ཞེས་ཁོ་མོས་དགོངས་སེལ་ཞུ་
བའི་ཉམས་དང་བཅས་“ང་ཚོའི་ཡུལ་དུ་རྒྱུན་དུ་འདི་འདྲ་བྱེད་ཀྱི་ཡོད། གང་ལྟར་འདི་ལ་
གནོད་པ་ཅི་ཡང་ཡོད་པ་མ་རེད།” ཅེས་བཤད།
ཨ་མས་མགོ་བོ་ནང་དུ་ལྡེམ། “ང་ཚོའི་ཕ་ཡུལ་དུ་གཤོལ་ལྕགས་འཇོག་སྲོལ་ཡོད། ངས་
བལྟས་ན་མངལ་བཙའི་ན་ཟུག་འགོག་པར། རྩེ་རྣོན་པོ་ཅན་ཞིག་ཡིན་ན་འགྲིག་གི་ཡོད་ས་
རེད། འདི་ཡུན་རིང་པོ་ཞིག་མི་འགོར་བར་སྨོན།
"ད་ལྟ་ཚོར་བ་ག་འདྲ་འདུག"
རོ་སི་ཤ་རོན་གྱིས་སྔངས་འཚབ་དང་བཅས་མགོ་བོ་ནང་དུ་ལྡེམ་” ད་ལྟ་བཙའ་རྒྱུ་རེད་
དམ།
ཨ་མས་"བཙའ་རྒྱུ་རེད། ཕྲུ་གུ་བདེ་ཐང་ཞིག་བཙའ་རྒྱུ་རེད། འདི་ཐད་ལ་ཁྱོད་ཀྱིས་ང་
ཚོར་རོགས་རམ་བྱེད་དགོས། ཡར་ལངས་ནས་ཅུང་འགྲོ་ཐུབ་ས་རེད་དམ།” ཞེས་བཤད།
ངས་ཚོད་ལྟ་ཞིག་བྱེད།”
ལྕམ་ཝེན་རའེ་ཋི་ཡིས་"དངོས་གནས་བུ་མོ་ངར་པ་ཞིག་རེད། དངོས་གནས་བུ་མོ་ཡ་
རབས་ཤིག་རེད། ང་ཚོས་ཁྱོད་ལ་རོགས་རམ་བྱེད་ཡ། སྙིང་སྡུག་མ། ང་ཚོས་ཁྱོད་བསྐྱོར་
ནས་འགྲོ ཞེས་བཤད། ཁོ་ཚོས་ཁོ་མོ་རྐང་པའི་སྟེང་དུ་ལངས་རོགས་བྱས། ཁོ་ཚོས་ཁོ་
མོའི་ཕྲག་སྟེང་དུ་མལ་གཟན་ཞིག་འཕངས་རྗེས། ཨ་མས་ཁོ་མོའི་མཆན་ཁུང་གཅིག་གི་
འོག་ནས་བསྐྱོར་ཞིང་། ལྕམ་ཝེན་རའེ་ཋི་ཡིས་ཁོ་མོའི་མཆན་ཁུང་གཞན་པའི་འོག་ནས་
བསྐྱོར། ཁོ་ཚོས་ཁོ་མོ་བསྐྱོར་ནས་འབུད་ཤིང་ཕུང་གསོག་དེའི་བར་དུ་སོང་ཞིང་། དེ་ནས་
ཁ་ཕྱིར་འཁོར་ནས་དལ་མོས་ཁྲིད། དེ་ལྟར། ཐེངས་འགའ་རེ་ལ་སོང་། ཆར་ཐིགས་ཀྱིས་
ཁང་ཀླད་དུ་མུ་མཐུད་དུ་བང་བང་གིས་བརྡུངས།
རུ་ཐེ་དང་ཝིན་ཧྥིལད་གཉིས་ཀས་བློ་འཚབ་དང་བཅས་བལྟས་ཤིང་། ཝིན་ཧྥིལད་ཀྱིས་
tt
ཁོ་མོས་ཕྲུ་གུ་ག་དུས་བཙའ་རྒྱུ་ཡིན་ནམ།” ཞེས་དྲིས།
ཤུ་...། ཁོ་ཚོར་མཐོང་དུ་མ་འཇུག་མ་གཏོགས་ངེད་གཉིས་ལ་བལྟ་རུ་འཇུག་གི་མ་།
རེད།”
ཨ་གྷེ་འབུད་ཤིང་ཕུང་གསོག་གི་ཕྱོགས་སུ་ཚུར་ཡོང་ནས། ཁོ་ཚོ་དང་མཉམ་དུ་ལྟད་མོ་
བལྟས། སྒྲོན་མེའི་འོད་སྣང་ཁྲོད་དུ་ཨ་གྷེ་ཡི་སྐམ་རིད་ཀྱི་གདོང་པ་དང་གསེར་མདོག་གི་
སྐྲ་ལོ་བཅས་མཐོང་ཐུབ་ལ། གྱང་ངོས་སུ་བབས་པའི་ཁོ་མོའི་མགོ་བོའི་གྲིབ་མའི་སྟེང་གི་སྣ་
ཡི་གྲིབ་གཟུགས་ནི་ཕྲ་ཞིང་རིང་།
རུ་ཐེ་ཡིས་“ཁྱོད་ཀྱིས་སྔོན་ཆད་ཕྲུ་གུ་བཙའ་བ་མཐོང་མྱོང་ཡོད་དམ།” ཞེས་དྲིས།
ཨ་གྷེ་ཡིས་"ལོས་ཡོད།" ཅེས་བཤད།
འོ་ན། ག་དུས་བཙའ་རྒྱུ་རེད།”
། དེ་ཡུན་རིང་ཡུན་རིང་ཞིག་འགོར་རྒྱུ་མ་རེད།
‘ཨུན། དུས་ཚོད་ག་ཚོད་ཅིག་སྒུག་དགོས།
" གཅིག་བྱས་ན་སང་ཉིན་ནམ་མ་ལངས་གོང་དུ་བཙའ་རྒྱུ་རེད།
རུ་ཐེ་ཡིས་ཨོ་ལྟས་ངན། དེས་ན་ད་ལྟ་ནས་བལྟས་བསྡད་ནས་ཅི་བྱ། ཨོ། ལྟོས་དང་།
ཞེས་བཤད།
བུད་མེད་ཚོས་གོམ་པ་སྤོ་མཚམས་བཞག རོ་སི་ཤ་རོན་གྱི་གཟུགས་པོ་སྲ་མོར་གྱུར་
ཅིང་ཁ་ནས་ཟུག་རྔུ་བཏོན། ཁོ་ཚོས་ཁོ་མོ་མལ་གདན་སྟེང་དུ་མར་སྡོད་དུ་བཅུག་ནས་
དཔྲལ་བའི་རྔུལ་ཆུ་ཕྱིས། ཁོ་མོས་འཁུན་སྒྲ་བཏོན་ཞིང་ཁུ་ཚུར་བཅངས། ཨ་མས་སྐད་
ངག་འཇམ་པོས་ཁོ་མོར་གླེང་མོལ་བྱས། ཁོ་མོས་‘ལྷོད་ལ་བོབས་དང་། སྐྱོན་ཡོད་པ་མ་རེད།
སྐྱོན་ཡོད་པ་མ་རེད། ལག་པས་དམ་པོར་བཅངས་ནས། མ་མཆུ་ཁ་ནང་ནས་ཐོང་། དེ་
རེད། ཨོ་དེ་འདྲ་རེད།" ཅེས་བཤད། ཟུག་གཟེར་ཕྱིར་འཇགས་སོང་བས། ཁོ་ཚོས་ཁོ་མོར་
ངལ་གསོ་ཅུང་རྒྱག་ཏུ་བཅུག དེ་ནས་ཁོ་མོ་ཡང་བསྐྱར་ཡར་ཕྱིར་བསླངས་ནས། མདུན་
དུ་གོམ་གསུམ་དང་རྒྱབ་ཏུ་གོམ་གསུམ་བྱས་ཏེ། ཟུག་གཟེར་གྱི་བར་མཚམས་ནས་ཕར་
འགྲོ་ཚུར་འོང་བྱས།
སྐབས་དེར་ཨ་ཕས་སྒོ་སྲུབས་ནས་མགོ་བོ་ནང་དུ་བསྲིངས་ཡོང་ཞིང་། ཁོའི་ཞྭ་མོའི་
འདབས་ནས་ཆུ་ཐིགས་ཙར་ཙར་བྱེད། ཨ་ཕས་"ཁྱོད་ཚོས་སྒོ་བརྒྱབ་ནས་ཅི་བྱེད།" ཅེས་
དྲིས་ཤིང་། དེ་ནས་ཁོས་ནང་དུ་ཕར་འགྲོ་ཚུར་འོང་བྱེད་བཞིན་པའི་བུད་མེད་ཚོ་མཐོང་།
ཨ་མས་"ཁོ་མོ་བཙའ་རན།” ཞེས་བཤད།
"དེས་ན། ང་ཚོ་འགྲོ་འདོད་རུང་འགྲོ་ཐབས་མི་འདུག་ཨ།
"འགྲོ་མི་ཐུབ།”
"དེས་ན་ང་ཚོས་ཆུ་རགས་དེ་བཟོ་དགོས་ཀྱི་འདུག་ཨ།"
"ངེས་པར་དུ་བཟོ་དགོས།"
ཨ་ཕ་འདམ་བག་ཁྲོད་དུ་ཅབ་སྒྲ་དང་བཅས་ཆུ་ཕྲན་འགྲམ་དུ་སོང་། ད་ལྟ་ཁོའི་ཆུ་
བརྟག་ཡལ་ག་དེ་ཆུ་ནང་དུ་དབྱིན་ཚོན་བཞི་ཙམ་ནུབ་ཟིན། སྐྱེས་པ་ཉི་ཤུ་ཐམ་པ་ཆར་
པའི་ཁྲོད་དུ་ལངས་འདུག་ཅིང་། ཨ་ཕས་སྐད་ཤུགས་ཆེན་པོས་ང་ཚོས་ཆུ་རགས་འདི་
ངེས་པར་དུ་བཟོ་དགོས། ངའི་བུ་མོར་ཟུག་གཟེར་རྒྱག་མགོ་བརྩམས་འདུག” ཅེས་བཤད་
པས། མི་རྣམས་ཁོའི་མཐའ་རུ་འདུས།
ཕྲུ་གུ་བཙའ་རྒྱུ་རེད་དམ།”
"རེད། དེ་བས་ང་ཚོ་ད་ལྟ་གནས་སྤོ་མི་ཐུབ།”
སྐྱེས་པ་གཟུགས་རིང་ཞིག་གིས་དེ་ང་ཚོའི་ཕྲུ་གུ་ནི་མ་རེད། ང་ཚོ་མ་སོང་ཐབས་མེད་
རེད།" ཅེས་བཤད།
ཨ་ཕས་“དེ་ལོས་ཆོག ཁྱོད་རང་འགྲོ་འདོད་ན་སོང་ཆོག ད་སོང་ཞིག ཁྱོད་འགོག་
མཁན་སུ་གཅིག་ཀྱང་མེད། གང་ལྟར་འདིར་སྦྱག་མ་བརྒྱད་མ་གཏོགས་མེད།" ཅེས་བཤད་
རྗེས། ཁོ་རང་ཆུ་རགས་ཆེས་དམའ་ས་དེར་བརྒྱུགས་ནས། སྦྱག་མ་འདམ་བག་ཁྲོད་དུ་
བསྣུན་ཞིང་། འཇིབ་སྒྲ་ཞིག་དང་བཅས་འདམ་བག་སྦྱག་མ་གང་ཡར་བཀྱགས། ཁོས་སྦྱག་
མ་འདམ་བག་ཁྲོད་དུ་ཡང་དང་ཡང་དུ་བསྣུན་ཞིང་། འདམ་བག་རྣམས་ཆུ་རགས་སྟེང་
གི་ས་མགོ་དམའ་ས་ཁག་གི་སྟེང་དུ་འཕངས། ཁོའི་འགྲམ་དུ་སྐྱེས་པ་གཞན་པ་ཚོས་ཀྱང་
སྨྱོན་པ་བཞིན་དུ་འདམ་བག་མར་བརྐོས་ནས་ཡར་འཕེན་བཞིན་འདུག ཁོ་ཚོས་འདམ་
བག་བརྩིགས་ནས་ཆུ་རགས་རིང་པོ་ཞིག་བཟོ་བཞིན་ཡོད་ཅིང་། སྦྱག་མ་མེད་པའི་སྐྱེས་པ་
ཚོས་ལྕང་མའི་ཡལ་ག་བྲེགས་ཡོང་ནས། དེ་དག་རྐྱ་བསླས་བརྒྱབ་རྗེས་ཆུ་རགས་ཀྱི་སྟེང་
དུ་རྐང་བརྫིས་ཀྱིས་མནན། སྐྱེས་པ་འདི་དག་ལས་ངལ་རྩོལ་གྱི་ཞེ་སྡང་ཞིག་དང་། འཐབ་
རྩོད་ཀྱི་ཞེ་སྡང་ཞིག་མཆེད་ཡོང་། མི་གཅིག་གིས་སྦྱག་མ་ཐང་ལ་བཞག་མ་ཐག་ཏུ་གཞན་
པ་གཅིག་གིས་ལག་ཏུ་བླངས་འགྲོ། ཁོ་ཚོས་ཞྭ་མོ་དང་སྟོད་ལྭ་ཕུད་བྱུང་། ཁོ་ཚོའི་དོར་མ་
དང་ནང་སྟོད་ཚང་མ་ལུས་ལ་དམ་པོར་འབྱར་ནས་ཡོད་ཅིང་། ཁོ་ཚོའི་རྐང་མགོའི་ལྷམ་
གོག་དག་ནི་བཟོ་དབྱིབས་བྲལ་བའི་འདམ་བག་རྡོག་རྡོག་ཏུ་གྱུར། ཇོ་ཌི་ཚང་གི་འཁོར་
སྒམ་ཁང་པ་ལས་ཟུག་རྔུ་སླེབས་ཐེངས་རེར། སྐྱེས་པ་ཚོས་ལས་མཚམས་བཞག་ནས་
སྔངས་འཚབ་ངང་ཡུད་ཙམ་ཉན་ལ། དེ་ནས་ཡང་བསྐྱར་རང་མདུན་གྱི་ལས་ཀའི་ནང་
དུ་ཕྱིར་འཛུལ་འགྲོ། དེ་ལྟར་རིམ་བཞིན། ཕྱོགས་གཉིས་ཀྱི་སྣེ་མོ་གཉིས་ཀ་གཞུང་ལམ་གྱི་
རགས་སྐྱོར་དང་སྦྲེལ་བའི་རགས་ཁ་ཕྲ་ཞིང་རིང་བ་ཞིག་གྲུབ། ཁོ་ཚོ་ད་ལྟ་ཐང་ཆད་ཡོད་
ཅིང་། ཁོ་ཚོས་སྦྱག་མ་དལ་མོས་གཡུག་བཞིན་འདུག ཆུ་ཕྲན་དེ་དལ་མོས་མུ་མཐུད་དུ་
ཇེ་ཆེར་འགྲོ་བཞིན་འདུག་ལ། ཁོ་ཚོས་ཐོག་དང་པོར་འཕངས་པའི་འདམ་བག་དེ་དག་
གཞི་ནས་ཆུ་ནང་དུ་བྱིངས་ཟིན།
ཨ་ཕས་རྒྱལ་ཁའི་དགོད་སྒྲ་དང་བཅས་གལ་སྲིད་ང་ཚོས་འདི་བཟོས་མེད་རྒྱུ་ན། ཆུ་
ད་ལྟ་སྒར་ནང་དུ་ཡོངས་སུ་སླེབས་ཚར།" ཞེས་བཤད།
ཆུ་ཕྲན་དེ་གསར་དུ་བསྐྲུན་པའི་རགས་ཁའི་ངོས་སུ་མུ་མཐུད་དུ་ཡར་གང་ནས་ཡོང་
གི་འདུག་ལ། ལྕང་མའི་ཡལ་གའི་ཁེབས་སྟན་ཡོད་ས་དེ་རུ་ཆུ་མེར་མེར་གྱིས་རྡོལ་མགོ་
བརྩམས། ཨ་མས་“ཇེ་མཐོར་གཏོང་དགོས། ང་ཚོས་འདི་ད་དུང་ཇེ་མཐོར་གཏོང་དགོས།”
ཞེས་སྐད་བརྒྱབ།
ས་སྲོད་ལ་སླེབས་སོང་ལ། ལས་ཀ་མུ་མཐུད་དུ་ལས་བཞིན་ཡོད། ད་ལྟ་སྐྱེས་པ་ཚོ་ནི་
ལུས་པོ་ཐང་ཆད་པ་ཙམ་གྱི་ཚད་ལས་ཡོངས་སུ་བརྒལ་ཟིན། ཁོ་ཚོའི་གདོང་པར་རྣམ་
འགྱུར་དང་ཁ་དོག་བྲལ། ཁོ་ཚོ་ནི་འཕྲུལ་ཆས་དང་འདྲ་བར། ད་དུང་ཡང་ལས་ཀ་ཡ་རེ་
ཡོར་རེས་ལས་བཞིན་ཡོད། མུན་པ་རུབ་པ་ན། བུད་མེད་ཚོས་སྒྲོན་མེ་སྦར་བའི་སྣང་བ་དེ་
འདྲུད་ཁང་སོ་སོའི་སྒོ་ནང་ནས་མཆེད་ནས་ཡོང་། བུད་མེད་ཚོས་འཚིག་ཇ་ཐབ་ལ་བསྐྱོན་
ནས་བཏུང་ཆོག་ཆོག་བྱས་རྗེས། ཁོ་ཚོ་རེ་རེ་བཞིན་དུ་ཇོ་ཌི་ཚང་གི་འཁོར་སྒམ་ཁང་པའི་
སྒོ་ནང་དུ་གསེག་འཁོར་གྱིས་འཛུལ་འགྲོ།
ཟུག་གཟེར་ལངས་པའི་བར་ཐག་ཇེ་ཉེ་ནས་ཇེ་ཉེ་རེད་ལ། ད་ལྟ་སྐར་མ་ཉི་ཤུའི་
མཚམས་སུ་ཟུག་གཟེར་ཐེངས་རེ་རྒྱག་གི་ཡོད། རོ་སི་ཤ་རོན་གྱིས་རང་གཅུན་གྱི་ནུས་པ་
ཡོངས་སུ་ཤོར་ཟིན་པས། ཟུག་གཟེར་ཤུགས་ཆེན་རེ་རྒྱག་དུས་ཁོ་མོས་ཆོ་ངེ་ཆེན་པོ་རེ་
འདོན། ཁྱིམ་མཚེས་བུད་མེད་ཚོས་ཁོ་མོར་བལྟས་པ་དང་། དེ་ནས་ཁོ་མོར་ལག་འཇམ་
པོས་བྱིལ་བྱིལ་རེ་བྱས་རྗེས། རང་རང་སོ་སོའི་འཁོར་སྒམ་ཁང་པའི་ནང་དུ་ཕྱིར་ལོག་འགྲོ།
ཨ་མས་མེ་ཆེན་པོ་ཞིག་སྦར་ཡོད་ལ། ཁོ་མོས་སྣོད་ཁ་ཡོད་ཚད་ཆུ་ཡིས་བཀང་རྗེས་ཐབ་
སྟེང་དུ་བསྐྱོན་ནས་དྲོན་པོ་བཟོ་བཞིན་ཡོད། མཚམས་དང་མཚམས་སུ་ཨ་ཕས་སྒོ་སྲུབས་
ནས་ཡར་བལྟས་ནས་བདེ་འཚམས་ཡིན་ནམ།" ཞེས་འདྲི།
ཨ་མས་རེད། ངས་བལྟས་ན་གནད་དོན་མེད་པ་འདྲ།" ཞེས་ཁོ་ལ་སེམས་གསོ་བྱས།
མུན་པ་རུབ་པ་ན། གཅིག་གིས་གློག་བཞུ་འཁྱེར་ནས་ལས་ཀ་ལས་སུ་ཡོང་། ཨ་ཁུ་ཇོན་
ལས་ཀའི་ནང་དུ་ཕྱིར་འཛུལ་ནས། རགས་ཀའི་སྟེང་དུ་མུ་མཐུད་དུ་འདམ་བག་འཕེན་
བཞིན་འདུག
ཨ་ཕས་"ཁྱོད་ཀྱིས་སེམས་ཆུང་བྱོས། ཁྱོད་ཀྱིས་རང་ཉིད་གསོད་རྒྱུ་རེད།" ཅེས་བཤད།
ºང་ལ་ཡང་རང་དབང་མི་འདུག ཆོ་ངེའི་སྒྲ་དེ་དངོས་གནས་བཟོད་ཐབས་མེད་པ་ཞིག་
རེད། སྒྲ་དེ་ནི་སྔོན་ཆད་ཁོ་མོ་གྲོངས་སྐབས་...།
ཨ་ཕས་"དེ་ངས་ཤེས། འོན་ཀྱང་། གཟབ་གཟབ་བྱོས ཞེས་བཤད།
ཨ་ཁུ་ཇོན་གྱིས་ངག་ལྡབ་ལྡིབ་ཀྱིས་དེ་མ་གཏོགས་ང་ཕར་བྲོས་འགྲོ་རྒྱུ་རེད། དཀོན་
མཆོག་དཔང་དུ་བཙུགས་པ་ཡིན། ཡང་མིན་ན་ལས་ཀ་ལས་དགོས། དེ་མིན་ན་བྲོས་འགྲོ་
དགོས ཅེས་བཤད།
ཨ་ཕ་ཁ་ཕར་འཁོར་ནས་ང་ཚོས་རྟགས་སྔོན་མ་བརྒྱབ་པ་དེའི་རྗེས་ནས་ཆུ་ཡར་ཡོང་
གི་འདུག་གམ།
གློག་བཞུ་འཁྱེར་ཡོད་པའི་མི་དེས་ཕ་གིར་བཙུགས་ཡོད་པའི་ཤིང་ཐུར་གྱི་སྟེང་དུ་གློག་
བཞུ་བཀར། ཆར་ཐིགས་ཀྱིས་གློག་འོད་སྐྱ་ཤུར་ཤུར་གྱིས་གཤགས། "ཡར་ཡོང་གི་འདུག་
ཨ་ཕས་ཆུ་ཡར་ཡོང་ཚད་རིམ་བཞིན་ཇེ་དལ་དུ་འགྲོ་རྒྱུ་རེད། འོན་ཀྱང་། མི་འགྱངས་
པར་ངོས་ཕར་ཕྱོགས་ནས་ཆུ་རགས་བརྒལ་ཐུབ་རྒྱུ་རེད། ཅེས་བཤད།
གང་ལྟར་ད་དུང་ཡར་ཡོང་གི་འདུག
བུད་མེད་ཚོས་ཇ་ཕོར་དུ་འཚིག་ཇ་གང་རེ་བླུགས་ནས་ཡང་བསྐྱར་ཕྱི་རུ་བཤམས།
མུན་པ་རུབ་པ་དང་ཆབས་ཅིག་ཏུ་སྐྱེས་པ་ཚོ་ཡང་ཇེ་དལ་ནས་ཇེ་དལ་དུ་གྱུར་ཅིང་། ཁོ་
ཚོའི་གོམ་པ་ལེན་སྟངས་ནི་རྨོན་རྟ་དང་འདྲ་བར་དལ་ཞིང་ལྕི། རགས་ཁའི་སྟེང་དུ་འདམ་
བག་མང་ཙམ་བརྩིགས་ཤིང་། བར་གསེང་དུ་ཡལ་གའི་ཁེབས་སྟན་མང་ཙམ་བརྩེགས།
ཆར་པ་དལ་མྱུར་སྙོམས་པོས་མུ་མཐུད་དུ་བབས། གློག་བཞུའི་འོད་སྣང་གདོང་པར་
འཕྲོས་ཚེ། མིག་ཟུང་ལས་སྐར་འོད་འཕྲོ་ཞིང་། འགྲམ་པའི་སྟེང་གི་ཤ་གནད་རྣམས་ཕྱི་རུ་
འབུར་ནས་ཡོང་།
འཁོར་སྒམ་ཁང་པའི་ནང་ནས་ཟུག་རྔུ་ཡུན་རིང་ལ་བརྒྱབ་བྱུང་ལ། མཇུག་མཐར་ཁུ་
སིམ་མེར་གྱུར།
ཨ་ཕས་“གལ་སྲིད་བཙས་སོང་ན། ཨ་མས་ང་ལ་བརྡ་གཏོང་རྒྱུ་རེད།” ཅེས་བཤད་
ཅིང་། གདོང་པ་ངམ་ནག་པོས་མུ་མཐུད་དུ་འདམ་བག་འཕངས་ནས་བསྡད།
ཆུ་ཕྲན་སྟེང་དུ་རྦ་འཁོར་འཁྱིལ་ཞིང་། རགས་ཁའི་ངོས་སུ་ཆུ་ཚན་ཁོལ་བ་བཞིན་
རྡོལ། དེ་ནས་ཁོའི་ཡར་ཕྱོགས་ནས་ཅི་ཞིག་ཆག་པའི་སྒྲ་ཞིག་གྲག་བྱུང་ལ། ལག་ཁྱེར་
གློག་བཞུའི་འོད་ཕུང་དེ་སྲིང་བལ་སྡོང་རྒན་ཞིག་མགོ་རྟིང་སློག་བཞིན་པའི་སྟེང་དུ་སྤྲོས།
སྐྱེས་པ་ཚོས་ལས་མཚམས་བཞག་ནས་དེ་གར་ལྟད་མོར་བལྟས་ནས་བསྡད། སྲིང་སྡོང་དེའི་
ཡལ་ག་ཚང་མ་ཆུ་ནང་དུ་དྲུད་ནས་ཆུ་རྒྱུན་དང་འགྲོགས་ནས་མར་འཐེན་བཞིན་འདུག་
ལ། དེ་དང་ཆབས་ཅིག་ཏུ་རྒྱུག་ཆུས་སྡོང་པོའི་རྩད་པ་ཕྲ་མོ་ཁག་བྲེལ་འཚབ་ཀྱིས་སློག་
བཞིན་འདུག སྡོང་པོའི་རྩད་པ་རིམ་བཞིན་ཆད་ནས་མཇུག་མཐར་ཆུ་ནང་དུ་མར་འཁུར་
ནས་ཡོང་བས། སྔངས་འཚབ་ལངས་པའི་སྐྱེས་པ་ཚོས་ཁ་གདངས་མིག་བགྲད་ཀྱིས་བལྟས་
ནས་བསྡད། སྡོང་པོ་དེ་ཆུ་ནང་ནས་དལ་མོས་མར་ཡོང་། དེ་ནས་སྡོང་པོའི་ཡལ་ག་གཅིག་
བཅད་རྡུམ་ཞིག་ལ་ཐོགས་པས། སྡོང་པོ་དེ་དེ་གར་རྙི་ལ་བཟུང་བ་ལྟར་འགགས་སོང་། དེ་
ལྟར་རིམ་བཞིན་སྡོང་པོའི་རྩད་པ་རྣམས་རགས་ཁ་གསར་པ་འདིའི་སྟེང་དུ་འབྱར་ནས་
འཐམས་སོང་བས། དེའི་རྒྱབ་ཏུ་ཆུ་དེ་ཡར་གང་ནས་ཡོང་། དེ་ལྟར་སྡོང་པོ་དེ་ཆུ་ཤུགས་
ཀྱིས་དེད་པས། དེས་ཆུ་རགས་ལ་རལ་ཁ་ཞིག་བཏོད་ཅིང་། རལ་ཁའི་ནང་དུ་ཆུ་མེར་མེར་
དུ་བཞུར་ཡོང་། ཨ་ཕ་དེ་གར་མཆོངས་ནས་རལ་ཁུང་གི་ནང་དུ་འདམ་བག་བཙངས། དེ་
གར་ཐོགས་ནས་ཡོད་པའི་ཤིང་སྡོང་གི་རྒྱབ་ཏུ་ཆུ་མུ་མཐུད་དུ་གསོག་གི་འདུག་ལ། དེ་ནས་
གློ་བུར་དུ་ཆུ་རགས་རལ་མགོ་བརྩམས་སོང་ཞིང་། དེ་མ་ཐག་ཏུ་ཆུ་ལོང་ཚིགས་ཀྱི་ཐད་དུ་
སླེབས་བྱུང་ལ། དེ་ནས་པུས་མོའི་མཚམས་སུ་སླེབས་བྱུང་། སྐྱེས་པ་ཚོ་ཁ་ཐོར་ནས་བྲོས་
སོང་ལ། ཆུ་དེ་ཐང་བདེའི་ངོས་སུ་ཚུར་བཞུར་ནས། འཁོར་སྒམ་ཁང་པ་དང་རླངས་འཁོར་
ཚང་མའི་འོག་ཆུ་ཡིས་ཁེངས།
ཨ་ཁུ་ཇོན་གྱིས་ཆུ་ཡིས་ཆུ་རགས་གཏོར་ནས་ཚུར་ཡོང་བཞིན་པ་མཐོང་། ཁོས་མུན་
པ་ནག་པོའི་ཁྲོད་ནས་གནས་ཚུལ་དེ་གསལ་པོར་མཐོང་བ་ན། ཁོའི་གཟུགས་པོའི་ལྗིད་
ཤུགས་ཀྱིས་ཁོ་རང་དབང་མེད་པར་མར་འཐེན། ཁོ་པུས་བཙུགས་སུ་བསྡད་པས། ཆུ་རྒྱུན་
དེ་ཁོའི་བྲང་ཁའི་ཐད་དུ་འཁོར།
ཨ་ཕས་ཁོ་མཐོང་བྱུང་་་ཝ་ཡེ། ཁྱོད་ལ་ཅི་ཞིག་བྱུང་སོང་།" ཁོས་ཨ་ཁུ་ཇོན་ཡར་བསྐྱོར་
ནས་རྐང་པའི་སྟེང་དུ་ལངས་སུ་བཅུག ཁྱོད་ལ་ཅི་ཞིག་ན་ཡི་འདུག འཁོར་སྒམ་ཁང་པའི་
སྟེང་དུ་ཡར་འགྲོ་དང་། དེ་གར་སྐམ་པོ་རེད
ཨ་ཁུ་ཇོན་གྱིས་ཟུངས་ཤུགས་ཕྱིར་བསྡུས་ནས་ངས་ཀྱང་མི་ཤེས། ཞེས་དགོངས་སེལ་
ཞུ་བའི་ཉམས་དང་བཅས་ང་ཚོས་ཅིའི་ཕྱིར་ཕམ་ཁ་དང་དུ་མི་ལེན། ཅིའི་ཕྱིར་མུ་མཐུད་དུ་
ཨུ་ཚུགས་རྒྱག" ཅེས་བཤད། ཨ་ཕས་ཁོ་བསྐྱོར་ནས་འཁོར་སྒམ་ཁང་པའི་ཕྱོགས་སུ་སོང་།
ཆུ་རགས་དེ་ཆུ་ཡིས་ཡོངས་སུ་བསྣུབས་པ་ན། ཨལ་ཡང་ཁ་ཕྱིར་འཁོར་ནས་བྲོས། ཁོས་
གོམ་པ་ལྗིད་ཏིག་ཏིག་གིས་དལ་མོས་སྤོས་ཤིང་། ཁོ་ཚང་གི་དོས་འཁོར་གྱི་འགྲམ་དུ་སླེབས་
དུས། ཆུ་ཁོའི་ཉྭ་རིལ་གྱི་མཚམས་སུ་སླེབས་འདུག ཁོས་དོས་འཁོར་གྱི་སྣ་གདོང་སྟེང་དུ་
བཀབ་ཡོད་པའི་རས་རྒོད་ཡུག་ཆེན་དེ་ཚུར་བཤུས་ནས་མགོ་སྒམ་ནང་དུ་བརྒྱུགས། ཁོས་
འཕྲུལ་སློང་རྐང་གདན་མནན་པས། སྒུལ་འཕྲུལ་སྐོར་བ་འགའ་རེ་འཁོར་བྱུང་མོད། འོན་
ཀྱང་། མེ་ཁ་ཟིན་པའི་སྒྲ་ཐོས་རྒྱུ་མ་བྱུང་། དེ་བས་སྒུལ་འཕྲུལ་དབུགས་སུབ་ཀྱིས་བསྡད།
ཆུས་སྦངས་ཟིན་པའི་སྒུལ་འཕྲུལ་དེ་གློག་རྫས་ཀྱི་ཤུགས་ཀྱིས་མུ་མཐུད་དུ་དལ་མོས་སྐོར་
བ་འགའ་འཁོར་མོད། འོན་ཀྱང་། མེ་ཁ་སྔར་བཞིན་མ་ཟིན། དེ་ལྟར་ཐེངས་མང་ཙམ་ལ་
བསྐྱར་ལྡབ་བྱས་ཀྱང་འཁོར་ཤུགས་ཇེ་ཆུང་ནས་ཇེ་ཆུང་དུ་གྱུར། ཨལ་གྱིས་མེ་ཆའི་གློག་
ཤུགས་ཆེ་རུ་བཏང་རྗེས། འདུག་སྟེགས་འོག་ནས་འཕྲུལ་སློང་སྐོར་ཡུ་ལག་སྙོབ་ཀྱིས་
བླངས་ནས། མགོ་སྒམ་ནང་ནས་ཐང་ལ་མཆོངས། སྐབས་དེར་ཆུ་དོས་འཁོར་གྱི་རྐང་
གདན་བར་དུ་སླེབས་འདུག ཁོ་དོས་འཁོར་གྱི་མདུན་དུ་བརྒྱུགས། སྐབས་དེར་འཕྲུལ་
སློང་སྐོར་ཡུའི་བུ་ག་ཡང་ཆུ་འོག་ཏུ་ཡོངས་སུ་འཛུལ་ཟིན། ཁོས་འཚབ་འཚུབ་ཀྱི་སྒོ་ནས་
སྐོར་ཡུ་དེ་བུ་གའི་ནང་དུ་བཅུག་རྗེས་ཡང་ནས་བསྐྱར་དུ་བསྐོར་ཞིང་། བསྐོར་ཐེངས་རེ་
རེར། སྐོར་ཡུར་འཇུས་པའི་ཁོའི་ལག་པ་ནི་དལ་མོར་བཞུར་བཞིན་པའི་ཆུ་སྟེང་དུ་ཅབ་
སྒྲ་དང་བཅས་བརྡབས། དེ་ལྟར་མཇུག་མཐར་ཁོས་སྨྱོ་ལས་འདི་བྱེད་མཚམས་བཞག ད་
ལྟ་འཕྲུལ་སྒམ་ནང་དུ་ཆུ་ཡིས་གང་ཟིན་ལ། གློག་རྫས་ཀྱང་འཕྲོ་བརླག་ཏུ་སོང་ཚར། ས་
མགོ་ཅུང་མཐོ་ས་ཙམ་དུ་ཡོད་པའི་རླངས་འཁོར་གཉིས་ལ་མེ་ཁ་ཟིན་ནས་མདུན་གློག་
སྤར། རླངས་འཁོར་དེ་གཉིས་འདམ་བག་ཁྲོད་དུ་ཨུ་ཚུགས་ཀྱིས་ཁྱར་ཁྱོར་ངང་ཅུང་ཙམ་
སོང་མོད། འོན་ཀྱང་། ཅུང་མ་འགོར་བར་རླངས་འཁོར་གྱི་འཁོར་ལོ་རྣམས་རིམ་བཞིན་
འདམ་བག་ནང་དུ་ཟུག་སོང་། དེ་བས་ཁ་ལོ་བ་ཚོས་ཀྱང་སྒུལ་འཕྲུལ་གྱི་ཁ་བཀག་ནས་
མདུན་གློག་འོད་སྣང་ཁྲོད་དུ་བལྟས་ནས་བསྡད། ཆར་ཐིགས་ཀྱིས་གློག་འོད་དེ་ཤུར་ཤུར་
དུ་གཤགས། ཨལ་དལ་མོས་མགོ་སྒམ་ནང་དུ་ཕྱིར་སོང་ནས་མེ་ཆའི་སྒོ་བརྒྱབ།
ཨ་ཕ་བགྲོད་ཟམ་མདུན་དུ་སླེབས་དུས། བགྲོད་ཟམ་གྱི་པང་ལེབ་ཆེས་འོག་མ་དེ་ཆུ་
སྟེང་དུ་གཡེང་བཞིན་འདུག་པས། ཁོས་དེའི་སྟེང་དུ་རྡོག་བརྫིས་བྱས་ནས་འདམ་བག་ཁྲོད་
དུ་ཕྱིར་བཙངས་རྗེས་ཁྱོད་རང་སྟེང་དུ་ཡོང་ཐུབ་ས་རེད་དམ། ཇོན། ཞེས་དྲིས།
ང་ལ་གནད་དོན་མེད། ཁྱོད་སྔོན་ལ་སོང་།
ཨ་ཕ་བགྲོད་ཟམ་སྟེང་དུ་གཟབ་གཟབ་ངང་ཡར་འགོས་ནས། སྒོ་སྲུབས་སུ་གསེག་
འགྲོས་ཀྱིས་འཛུལ། སྒྲོན་མེ་གཉིས་ཀའི་འོད་སྣང་ཇེ་ཆུང་ཏུ་བཏང་ཡོད་ཅིང་། ཨ་མ་རོ་
སི་ཤ་རོན་གྱི་འགྲམ་དུ་མལ་གདན་སྟེང་དུ་བསྡད་ནས། མཁྲེགས་ཤོག་ཅིག་གིས་བུ་མོའི་
གདོང་པར་རླུང་བུ་གཡབ་བཞིན་འདུག ལྕམ་ཝེན་རའེ་ཋི་ཡིས་ཐབ་ཀའི་ནང་དུ་ལྕུག་
ཕྲན་སྐམ་པོ་འཚང་བཞིན་འདུག་ཅིང་། ལྕགས་ཐབ་ཁ་ལེབ་མཐའ་རུ་རློན་དུད་ཡོང་ནས
འཁོར་སྒམ་ཁང་པ་ཡོངས་སུ་གསུར་དྲིས་གང་། ཨ་ཕ་ནང་དུ་སླེབས་པ་ན། ཨ་མས་ཁོ་ལ་
གཅིག་བལྟས་ཤིང་། དེ་ནས་མགོ་བོ་མགྱོགས་པོར་ཕྱིར་སྒུར།
ཨ་ཕས་ཁོ་མོ་ག་འདྲ་འདུག” ཅེས་དྲིས།
ཨ་མས་ཁོ་ལ་ཡང་བསྐྱར་ཕྱིར་མ་བལྟས། "ངས་བལྟས་ན། སྐྱོན་མེད་པ་འདྲ། གཉིད་
འདུག
ཁང་པའི་ནང་དུ་ཕྲ་གུ་བཙས་པའི་མི་སྡུག་པའི་དྲི་མ་ཞིག་གིས་ཁེངས། ཨ་ཁུ་ཇོན་
གོག་མ་འགྲོས་ཀྱིས་ནང་དུ་ཡར་འཛེགས་ཡོང་ནས། འཁོར་སྒམ་ཁང་པའི་གྱང་ངོས་སུ་
དྲང་མོར་ཁེན་ནས་བསྡད། ལྕམ་ཝེན་རའེ་ཋི་ཡིས་རང་ལག་གི་ལས་ཀ་བསྐྱུར་ནས་ཚུར་
ཨ་ཕའི་རྩར་ཡོང་། ཁོ་མོས་ཁོའི་གྲུ་མོ་ནས་བཟུང་སྟེ་འཁོར་སྒམ་ཁང་པའི་གྲུ་ག་ཞིག་ཏུ་
ཁྲིད། ཁོ་མོས་ཐང་ནས་སྒྲོན་མེ་ཞིག་བླངས་ཡོང་ནས། སྒྲོན་མེ་དེ་གྲུ་ག་རུ་བཞག་ཡོད་
པའི་ཀུ་ཤུའི་སྒམ་ཞིག་གི་སྟེང་དུ་བཀར། སྒམ་ནང་དུ་ཚགས་པར་ཞིག་གི་སྟེང་དུ་གཉེར་
འཁུམ་དུ་གྱུར་པའི་བེམ་པོ་ཆུང་ཆུང་ཞིག་བཞག་འདུག
ལྕམ་ཝེན་རའེ་ཋི་ཡིས་སྐད་དམའ་མོས་“དབུགས་རྩ་བ་ནས་བླངས་མ་སོང་། མ་གཞི་
ནས་གསོན་པོ་མ་རེད། ཅེས་བཤད།
ཨ་ཁུ་ཇོན་ཁ་ཕྱིར་འཁོར་ནས། རྐང་པ་འདྲུད་བཞིན་འཁོར་སྒམ་ཁང་པ་ལས་མར་
བབས་ནས། མུན་པའི་ཡོལ་བའི་ཁྲོད་དུ་དལ་གྱིས་འཛུལ་སོང་། ད་ལྟ་ཁང་ཀླད་དུ་ཆར་པ་
ཧ་ཅང་འཇམ་པོས་འབབ་ལ། ཆར་རྒྱུན་ཧ་ཅང་འཇམ་པའི་རྐྱེན་གྱིས། ཁོ་ཚོས་ཨ་ཁུ་ཇོན་
གྱིས་མུན་ནག་ཁྲོད་ནས་ངུ་སུད་རྒྱག་བཞིན་པའང་ཐོས་ཐུབ།
ཨ་ཕས་མགོ་བོ་བཀྱགས་ནས་ལྕམ་ཝེན་རའེ་ཋི་ལ་བལྟས་ཤིང་། ཁོས་ཁོ་མོའི་ལག་
ནས་སྒྲོན་མེ་དེ་ཚུར་བླངས་ནས་ཐང་ལ་བཞག རུ་ཐེ་དང་ཝིན་ཧྥིལད་གཉིས་ཀ་ཁོ་ཚོའི་
མལ་གདན་སྟེང་དུ་གཉིད་འདུག་ཅིང་། ཁོ་ཚོས་དཀར་འོད་འགོག་ཆེད་མིག་སྟེང་དུ་
ལག་པ་བཞག་འདུག
ཨ་ཕ་དལ་མོས་རོ་སི་ཤ་རོན་གྱི་མལ་གདན་འགྲམ་དུ་སོང་། ཁོ་ཙོག་འདུག་བྱེད་ཐབས་
བྱས་མོད། འོན་ཀྱང་། ཁོའི་སྒྱིད་པ་ཐང་ཆད་དྲགས་པའི་རྐྱེན་གྱིས་དེ་ལྟར་འདུག་མ་ཐུབ།
དེ་བས་ཁོ་པུས་བཙུགས་སུ་བསྡད། ཨ་མས་ཁོ་མོའི་ལག་གི་མཁྲེགས་ཤོག་གྲུ་བཞི་དེ་ཕར་
གཡུག་ཚུར་གཡུག་བྱས་ནས་བསྡད། ཁོ་མོས་ཨ་ཕ་ལ་ཡུད་ཙམ་བལྟས་ཤིང་། ཁོ་མོའི་མིག་
ཟུང་ནི་གཉིད་ལངས་བྱེད་མཁན་ཞིག་འདྲ་བར། ཡངས་པོར་བགྲད་ཅིང་ཧར་གྱིས་ཅེར།
ཨ་ཕས་ང་ཚོས། ང་ཚོས་གང་ཐུབ་ཐུབ་བྱས་པ་ཡིན།" ཞེས་བཤད།
དེ་ངས་ཤེས།”
“ང་ཚོས་མཚན་གང་པོར་ལས་ཀ་ལས་པ་ཡིན། འོན་ཀྱང་། སྡོང་པོ་ཞིག་གིས་ང་ཚོའི་
ལས་ཀ་ཚང་མ་ངལ་བ་འབྲས་མེད་དུ་བཏང་སོང་།
"དེ་ངས་ཤེས།”
“ཁྱོད་ཀྱིས་ཁང་པའི་ནང་ནས་ཀྱང་གོ་ཡི་འདུག་གམ།
"དེ་ངས་ཤེས། དེ་ངས་གོ་སོང་།
ཁོ་མོ་དྲག་སྐྱེད་ཡག་པོ་འབྱུང་རྒྱུ་རེད་དམ།
"དེ་ངས་མི་ཤེས།”
"ཨུན། ང་ཚོར་ཡང་འདི་ལས་ཐབས་གཞན་མེད་སོང་བ་རེད། ཨེ་རེད།”
ཨ་མའི་མཆུ་སྒྲོས་དམ་ཞིང་དཀར་པོར་གྱུར། ཐབས་གཞན་མེད། ང་ཚོས་བྱེད་ཐུབ་པ་
གཅིག་མ་གཏོགས་མེད་ཅིང་། གཅིག་པོ་དེ་བྱས་པ་ཡིན།
"ང་ཚོ་ཐང་ཆད་ནས་འགྱེལ་བའི་བར་དུ་ལས་ཀ་ལས་པ་ཡིན་མོད། འོན་ཀྱང་། སྡོང་པོ་
ཞིག་གིས་... ། ཆར་པ་ད་ལྟ་ཅུང་ཙམ་ཇེ་ཆུང་དུ་འགྲོ་བཞིན་འདུག་ཨ་མས་ཡར་གནམ་
གཅལ་ལ་གཅིག་བལྟས་རྗེས། ཡང་བསྐྱར་མགོ་བོ་ཕྱིར་སྒུར། དེ་བས་ཨ་ཕས་མུ་མཐུད་དུ་
སྐད་ཆ་མི་བཤད་ཐབས་མེད་དུ་གྱུར། "ཆུ་འདི་ལྟར་ག་ཚོད་ཇེ་མཐོ་རུ་འགྲོ་མིན་མི་ཤེས།
གཅིག་བྱས་ན་འཁོར་སྒམ་ཁང་པ་འདིའི་ནང་དུའང་ཆུ་བཞུར་སྲིད།”
དེ་ངས་ཤེས།”
"དེས་ན་ཁྱོད་ཀྱིས་ཐམས་ཅད་མཁྱེན་འདུག་ཨ།"
ཁོ་མོ་ཁུ་སིམ་མེར་བསྡད་ཅིང་། མཁྲེགས་ཤོག་དེ་དལ་མོས་ཕར་གཡུག་ཚུར་གཡུག་
བྱས།
ཁོས་ནན་ཏན་གྱི་སྒོ་ནས་ངས་བརྗེད་སོང་བ་འདྲ་ཨེ་ཡོད། ངས་སྒྲུབ་ཐུབ་པ་གང་ཞིག་
ལ། མ་བསྒྲུབས་པའི་དོན་དག་དེ་འདྲ་ཨེ་ཡོད་དམ།" ཞེས་དྲིས།
ཨ་མས་ཁོ་ལ་མཚར་སྣང་དང་བཅས་བལྟས། ཁོ་མོའི་དཀར་པོར་གྱུར་པའི་མཆུ་སྒྲོས་
སུ་རྨི་ལམ་ལྟ་བུའི་བྱམས་སེམས་ཤིག་མངོན། སུ་ཞིག་ལའང་འཁང་ར་བྱེད་རྒྱུ་མེད། ཁ་
རོག་ལ་སྡོད་དང་། ཡོད་ཚད་འགྲིག་འགྲོ་ཡི་རེད། འགྱུར་ལྡོག་ཟེར་བ་དེ་ག་ས་གང་དུ་
འབྱུང་གི་ཡོད།
‘ གཅིག་བྱས་ན་ཆུ་...། གཅིག་བྱས་ན་ང་ཚོས་གནས་སྤོ་དགོས་རྒྱུ་རེད།”
"འགྲོ་རན་པའི་དུས་སུ་ང་ཚོ་འགྲོ་རྒྱུ་ལས་ཐབས་གཞན་མེད། ང་ཚོས་ཅི་ཞིག་བྱེད་
དགོས་བྱུང་ན། དེ་དུས་བྱ་རྒྱུ་ཡིན། འོན་ཀྱང་། ད་ལྟ་ཁྱོད་ཁ་རོག་ལ་སྡོད། ཁྱོད་ཀྱིས་ཁོ་
མོ་གཉིད་ལས་སློང་རྒྱུ་རེད།”
ལྕམ་ཝེན་རའེ་ཋི་ཡིས་ལྕུག་ཕྲན་འགའ་བཅག་ནས། གཞའ་ཚན་ཆེ་ཞིང་དུད་པ་མང་
བའི་མེ་ཕུང་གི་སྟེང་དུ་བསྣན་
འཁོར་སྒམ་ཁང་པའི་ཕྱི་ལོགས་ནས་ཁོང་ཁྲོའི་ངར་སྐད་ཅིག་གྲག་ཡོང་། ང་སོང་ནས་
ཁྱི་ཕྲུག་ལ་དེ་ལ་གདོང་དངོས་སུ་ཐུག་རྒྱུ་ཡིན།
དེ་ནས། སྒོའི་ཕྱི་ལོགས་སུ་ཨལ་གྱི་སྐད་ཀྱིས་“ཁྱོད་གང་དུ་འགྲོ་རྩིས་ཡིན།” ཞེས་བཤད།
" ང་ལྟས་ངན་ཇོ་ཌི་དེ་ལ་ཐུག་ཏུ་འགྲོ་དགོས།
མི་ཆོག ཁྱོད་སོང་མི་ཆོག ཁྱོད་ཀྱི་ཁོག་ཏུ་འདྲེ་ཞུགས་སོང་བ་མིན་ནམ།”
‘གལ་སྲིད་ཁོས་ཆུ་རགས་བཟོ་རྒྱུའི་བསམ་ཚུལ་ཐབས་ཆག་དེ་མི་འདོན་རྒྱུ་ན། ང་ཚོ་
སྔ་ས་ནས་ལམ་ལ་བུད་ཟིན། ད་ལྟ་ང་ཚོའི་རླངས་འཁོར་ཆག་ཟིན།"
“ཁྱོད་ཀྱིས་ངེད་ཚང་གི་རླངས་འཁོར་ལམ་ཐོག་ན་ལྡིར་ལྡིར་གྱིས་འགྲོ་བཞིན་འདུག་
བསམ་པ་ཡིན་ནམ།”
"ང་ནང་དུ་འགྲོ་རྒྱུ་ཡིན།"
ཨལ་གྱི་སྐད་ལ་གྲང་ཤ་བབས་ནས་“ནང་དུ་འགྲོ་འདོད་ན། སྔོན་ལ་ང་བརྒྱུད་ནས་
སོང་།
ཨ་ཕ་དལ་མོས་ཡར་ལངས་ནས་སྒོ་འགྲམ་དུ་སླེབས་" ཡ། རྙོག་དྲ་མ་བཟོ། ང་ཡོང་གི་
ཡོད། སྐྱོན་མེད། ཨ་ཕ་བགྲོད་ཟམ་སྟེང་ནས་མར་ཤུད་དེ་སོང་། ཨ་ཕས་ང་ཚོའི་ཁྱིམ་དུ་
རྐྱེན་ངན་བྱུང་ཡོད་པས། ང་མར་ཡོང་གི་ཡོད།" ཅེས་བཤད་ཅིང་། ཨ་མས་ཁོའི་སྐད་ཆ་དེ་
གསལ་པོར་ཐོས།
ཆར་པ་ད་ལྟ་ཁང་ཀླད་དུ་གཅིག་རེ་གཅིག་རེ་བྱས་ཏེ་འབབ་ཀྱི་འདུག་ལ། རླུང་བུ་
གསར་པ་ལྡང་ཐེངས་རེར་ཆར་ཐིགས་རྣམས་རླུང་གིས་འཁྱེར་འགྲོ། ལྕམ་ཝེན་རའེ་ཋི་ཐབ་
འགྲམ་ནས་ཚུར་ཡོང་སྟེ་རོ་སི་ཤ་རོན་ལ་མར་བལྟས། ད་ལྟ་སྐྱ་རེངས་ཤར་གྲབས་འདུག་
པས། ཁྱོད་སོང་ནས་ཅུང་གཉིད་དང་། ངས་ཁོ་མོར་བལྟས་ནས་འདུག
ཨ་མས་"མིན། ང་ཐང་ཆད་ཀྱི་མི་འདུག" ཅེས་བཤད།
ལྕམ་ཝེན་རའེ་ཋི་ཡིས་“སུ་ཞིག་ཡིད་ཆེས་སམ། ཡ་སོང་། མར་ཅུང་ཙམ་ཉོལ། ཞེས་
བཤད།
ཨ་མས་མཁྲེགས་ཤོག་མུ་མཐུད་དུ་དལ་མོས་གཡུགས་ནས་“ཁྱོད་ཀྱིས་དངོས་གནས་
རོགས་རམ་ཆེན་པོ་བྱས་སོང་། ང་ཚོས་ཁྱོད་ལ་ཐུགས་རྗེ་ཆེ་ཞུ།" ཞེས་བཤད།
བུད་མེད་རྒྱགས་པ་གཟུགས་ཆུང་འདིས་འཛུམ་ཞིག་བསྟན་ཐུགས་རྗེ་ཆེ་ཞུ་མི་དགོས།
ཚང་མ་གནས་སྟངས་གཅིག་གི་འོག་གི་མི་ཡིན་ལ། གལ་སྲིད་ང་ཚོར་དོན་དག་ཅིག་བྱུང་
ན། ཁྱོད་ཚོས་ཀྱང་འཛེམས་ཟོན་མེད་པར་རོགས་རམ་བྱེད་ངེས་ཡིན།"
ཨ་མས་“ཨུན། དེ་ང་ཚོས་ལོས་བྱེད།” ཅེས་བཤད།
སུ་ཞིག་ཡིན་རུང་དེ་འདྲ་བྱེད་ཀྱི་རེད
སུ་ཞིག་ཡིན་ཡང་ཆོག སྔོན་ཆད་ཡིན་ན་བཟའ་མི་ཟེར་དུས་ཨང་དང་པོར་བརྩི་མོད།
དེང་སང་དེ་འདྲ་མ་རེད། དེང་སང་སུ་ཞིག་ཡིན་ཡང་འདྲ་མཉམ་དུ་ལྟ་བཞིན་ཡོད། ང་
ཚོའི་གནས་སྟངས་ག་ཙམ་ཇེ་སྡུག་ཏུ་སོང་ན། ང་ཚོས་དེ་ཙམ་གྱིས་ཕན་ཚུན་ལ་རོགས་
རམ་བྱེད་དགོས།"
“ང་ཚོས་དེ་སྐྱོབ་ཐུབ་མ་སོང་།
ཨ་མས་དེ་ངས་ཤེས ཞེས་བཤད།
རུ་ཐེ་ཡིས་ཤུ་རིང་ཟབ་མོ་ཞིག་འཐེན་རྗེས་ལག་པ་མིག་སྟེང་ནས་བླངས། ཁོ་མོས་
མིག་ཟིམ་ཟིམ་གྱིས་སྒྲོན་མེ་ལ་ཡུད་ཙམ་བལྟས་ཤིང་། དེ་ནས་ཁ་ཕར་འཁོར་ནས་ཨ་མ་ལ་
བལྟས་ནས་བཙས་སོང་ངམ། ཕྲུ་གུ་བཙས་སོང་ངམ ཞེས་དྲིས།
ལྕམ་ཝེན་རའེ་ཋི་ཡིས་རྩྭ་ཕད་ཅིག་འཁུར་ཡོང་ནས། གྲུ་ག་རུ་ཡོད་པའི་ཀུ་ཤུའི་སྒམ་
གྱི་སྟེང་དུ་བཀབ།
རུ་ཐེ་ཡིས་“ཕྲུ་གུ་གང་དུ་ཡོད།" ཅེས་ནན་འདྲི་བྱས།
ཨ་མས་མཆུ་སྒྲོས་མཆིལ་མས་བརླན་ཕྲུ་གུ་མེད། ཕྲུ་གུ་མ་གཞི་ནས་ཆགས་མི་འདུག
ང་ཚོ་ནོར་བ་རེད།"
‘ ཨོ་ལྟས་ངན། རུ་ཐེ་ཡིས་གླལ་ཁ་བྱས། ‘ངས་དངོས་གནས་ཕྲུ་གུ་ཞིག་ཡོད་ན་ཨང་
འདོད་ཡོད།"
ལྕམ་ཝེན་རའེ་ཋི་ཨ་མའི་འགྲམ་དུ་མར་བསྡད་ནས། ཁོ་མོའི་ལག་གི་མཁྲེགས་ཤོག་དེ་
ཚུར་བླངས་ནས་རླུང་བུ་གཡབ་གཡབ་བྱས། ཨ་མས་ལག་པ་གཉིས་ཀ་པང་བ་ལ་བསྣོལ་
ནས་བསྡད་མོད། ཁོ་མོའི་ཐང་ཆད་པའི་མིག་ཟུང་དེ་རོ་སི་ཤ་རོན་གྱི་ངལ་དུབ་ཀྱིས་མནར་
བའི་གདོང་པ་དང་འབྲལ་མ་ཐུབ། ལྕམ་ཝེན་རའེ་ཋི་ཡིས་ཡ། ད་དེ་འདྲ་མ་བྱེད། མར་ཅུང་
ཉོལ་དང་། ཁྱོད་རང་ཁོ་མོའི་འགྲམ་དུ་ཡོད་པས། ཁོ་མོའི་དབུགས་རིང་ཙམ་གྱིས་ཀྱང་ཁྱོད་
རང་སད་དུ་འཇུག་ཐུབ ཅེས་བཤད།
“ཡ་ཡ། དེས་ན་ང་ཅུང་ཙམ་གཉིད ཨ་མ་གཉིད་ནས་ཡོད་པའི་བུ་མོའི་འགྲམ་དུ་མལ་
གདན་གྱི་སྟེང་དུ་ཉལ་ཞིང་། ལྕམ་ཝེན་རའེ་ཋི་མཐིལ་གཅལ་སྟེང་དུ་བསྡད་ནས་མཚན་
མོའི་ཐུན་པ་བྱས་ཏེ་བསྡད།
ཨ་ཕ་དང་ཨལ། ཨ་ཁུ་ཇོན་བཅས་འཁོར་སྒམ་ཁང་པའི་སྒོ་ལམ་བར་དུ་བསྡད་
ནས། ཞོགས་པའི་སྣང་བ་སྔོ་སྐྱ་ལ་བལྟས། ཆར་པ་འབབ་མཚམས་ཆད་ཟིན་མོད། འོན་
ཀྱང་། སྤྲིན་ནག་འཁྲིགས་པའི་གནམ་ངོ་ད་དུང་ཡང་གནག་ནས་འདུག ཞོགས་པའི་
འོད་སྣང་ཤར་བ་ན། དཀར་འོད་དེ་ས་ངོས་སུ་འཁྱིལ་བའི་ཆུ་ནང་དུ་ཤར། ཇོ་ཌི་ཚང་གི་
སྐྱེས་པ་ཚོས་ཆུ་ཕྲན་གྱི་ཆུ་རྒྱུན་མགྱོགས་མྱུར་དང་བཅས་མར་རྒྱུག་བཞིན་པ་མཐོང་ལ།
ཆུ་རྒྱུན་གྱིས་ཤིང་གི་པགས་པ་ནག་པོ་དང་ཤིང་སྒམ་སྣ་ཚོགས། ཤིང་ལེབ་འདྲ་མིན་སོགས་
མར་འཁྱེར་ནས་འགྲོ་བཞིན་པའང་མཐོང་། ཆུ་ཕྲན་དེ་འཁོར་སྒམ་ཁང་པ་ཡོད་སའི་ཐང་
བདེ་རུ་འཁྱིལ་ནས་ཡོང་གི་ཡོད་ཅིང་། ད་ལྟ་རགས་ཁའི་རྗེས་ཤུལ་ཙམ་མཐོང་རྒྱུ་མེད། ཆུ་
རྒྱུན་དེ་ཐང་བདེ་རུ་སླེབས་རྗེས་འགྲོ་མཚམས་བཞག་ནས་དལ་མོར་འཁྱིལ་ནས་ཡོང་། ཨ་
ཕས་བགྲོད་ཟམ་ངོས་སུ་ཆུ་ངོས་ལ་ཅུང་མ་ཐུག་པའི་མཚམས་དེར་ཤིང་ཐུར་ཞིག་བཞག ཆུ་
རིམ་བཞིན་ཡར་འགོས་ནས་ཡོང་ནས་ཤིང་ཐུར་དེ་འཇམ་པོས་ཆུ་ངོས་སུ་གཡེང་སྟེ་འཁུར།
ཨ་ཕས་ཆུ་ངོས་ཡན་གྱི་དབྱིན་ཚོན་གཅིག་ཙམ་གྱི་མཚམས་སུ་ཡང་བསྐྱར་ཤིང་ཐུར་ཞིག་
བཞག་རྗེས། ཕྱི་ནུར་བྱས་ནས་དེ་ལ་ལྟད་མོ་བལྟས་ནས་བསྡད།
ཨལ་གྱིས་“ཆུ་འདི་འཁོར་སྒམ་ཁང་པའི་ནང་དུ་བཞུར་རྒྱུ་རེད་དམ།” ཞེས་དྲིས།
དེ་བཤད་དཀའ། ད་དུང་རི་ངོས་སུ་མར་ཡོང་རྒྱུའི་ཆུ་རྫོགས་མེད་ཅིག་ཡོད་པ་རེད།
དངོས་གནས་བཤད་དཀའ། གཅིག་བྱས་ན་ཆར་པ་ཡང་བསྐྱར་འབབ་མགོ་རྩོམ་སྲིད།”
ཨལ་གྱིས་“ངས་ཀྱང་བསམ་བློ་བཏང་ནས་བསྡད་པ་ཡིན། གལ་སྲིད་ཆུ་ནང་དུ་བཞུར་
ཡོང་ན། ང་ཚོའི་ཅ་ལག་ཚང་མ་རློན་པ་རློན་རྐྱང་བྱེད་རྒྱུ་ལས་མེད།” ཅེས་བཤད།
"རེད་ཡ།
ཆུ་ཁང་པའི་ནང་དུ་བཞུར་ཡོང་ན་ཡང་། དབྱིན་ཁྲེ་གསུམ་བཞི་མ་གཏོགས་འཁྱིལ་
རྒྱུ་མ་རེད། གང་ཡིན་ཟེར་ན། དེ་མཚམས་སུ་ཆུས་གཞུང་ལམ་བརྒལ་འགྲོ་བས། ཆུ་རྒྱུན་
ཁ་བཀྱེད་འགྲོ་རྒྱུ་རེད།”
ཨ་ཕས་"དེ་ཇི་ལྟར་ཤེས།” ཞེས་དྲིས།”
"ངས་ཁང་པའི་སྣེ་མོ་ནས་ཕར་ཕྱོགས་སུ་མིག་ཚད་ཀྱིས་གཞལ་ཡོད།" ཁོས་རང་ཉིད་
ཀྱི་ལག་པ་ཡར་བཀྱགས་ནས་"ཚད་འདི་ཙམ་ལ་སླེབས་ཚེ་ཆུ་འདི་གཞུང་ལམ་གྱི་སྟེང་
ནས་ཕར་ཕྱོགས་སུ་བཞུར་འགྲོ་རྒྱུ་རེད།"
ཨ་ཕས་“རེད་ཡ། དེས་ན་ཅི་རེད། གང་ལྟར་ང་ཚོ་སྡོད་ཐུབ་རྒྱུ་མ་རེད།
ང་ཚོ་འདི་གར་མ་བསྡད་ཐབས་མེད་རེད། ང་ཚོའི་རླངས་འཁོར་འདི་གར་ཡོད་
ཅིང་། ཆུ་ལོག་འཇགས་རྗེས་འཕྲུལ་ཆས་ནང་གི་ཆུ་ཚང་མ་སྐེམ་པའི་བར་དུ་ད་དུང་
གཟའ་འཁོར་གཅིག་ཙམ་སྒུག་དགོས་རྒྱུ་རེད།"
“ཡ། དེས་ན་ཁྱོད་ལ་ཐབས་ཤེས་ཅི་ཞིག་ཡོད།"
"ང་ཚོས་དོས་འཁོར་གྱི་འགྲམ་སྐྱོར་མར་བླངས་ནས། ཁང་པའི་ནང་ནས་སྡིངས་ཆ་
འདྲ་བ་ཞིག་བཟོ་དགོས་པ་དང་། དེ་ནས་ཅ་ལག་ཚང་མ་དེའི་སྟེང་དུ་བརྩེགས་ན། ང་ཚོ་
སྟེང་དུ་སྡོད་ཐུབ།
ཨེ་རེད། དེས་ན་ང་ཚོས་ཟ་མ་ཇི་ལྟར་སྐོལ་ལམ། ཟ་མ་ཇི་ལྟར་བཟའ་ཐུབ་བམ།
"ཨུན། འདི་ལྟར་བྱས་ན་མ་མཐའ་ཡང་ང་ཚོའི་ཅ་ལག་རློན་པ་ཆགས་རྒྱུ་མ་རེད།
ཕྱི་ལོགས་སུ་སྣང་བ་ཇེ་གསལ་དུ་སོང་ནས། ལྕགས་མདོག་ལྟ་བུའི་འོད་སྣང་སྐྱ་བོ་ཞིག་
ཤར། བགྲོད་ཟམ་སྟེང་གི་རྟགས་ཐུར་གཉིས་པ་དེའང་ཆུ་ངོས་སུ་གཡེངས་ཟིན། ཨ་ཕས་དེའི་
ཡན་ཙམ་ནས་ཤིང་ཐུར་གསུམ་པ་བཞག་རྗེས་"ཏན་ཏན་ཡར་ཡོང་བཞིན་འདུག ངས་
བལྟས་ན་ཁྱོད་ཀྱི་ཐབས་ཤེས་དེ་ལག་བསྟར་བྱས་ན་དགའ་རྒྱུ་རེད།" ཅེས་བཤད།
ཨ་མས་གཉིད་ཀྱི་ཀློང་ནས་ཆད་མེད་དུ་འཕག་འཚག་རྒྱག་ཅིང་། ཁོ་མོས་མིག་ཟུང་
ཆེན་པོར་བགྲད་ནས། སྐད་ཤུགས་ཆེན་པོས་འཚེར་སྐད་དང་བཅས་ཉེན་བརྡའི་ཚུལ་གྱིས་
“ཥོམ། ཨ་རོག་ཋོམ། ཁོམ ཞེས་བོས།
ལྕམ་ཝེན་རའེ་ཋི་ཡིས་སེམས་པ་བདེ་ལ་འབབ་བྱེད་ཀྱི་སྐད་ཆ་འཇམ་པོ་བཤད། ཨ་
མས་རྨི་ལམ་གྱི་ཀློང་ནས་མིག་ཟུང་འབྱེད་ཟུམ་དང་གཟུགས་པོ་དགྱེ་གུག་བྱས། ལྕམ་ཝེན་
རའེ་ཁི་ཡར་ལངས་ནས་སྒོ་ལམ་བར་དུ་སོང་ནས། སྐད་མགོ་དམའ་མོས་“ ཝ་ཡེ། ང་ཚོ་
གང་ལྟར་མགྱོགས་པོར་འགྲོ་ཐུབ་རྒྱུ་མ་རེད།” ཅེས་བཤད་རྗེས། ཁོ་མོས་ཀུ་ཤུའི་སྒམ་ཡོད་
སའི་གྲུ་ག་དེ་རུ་མཛུབ་སྟོན་བྱས། "དེ་འདི་གར་བཞག་པས་ཕན་པ་ཅི་ཡང་མེད། དེས་
སེམས་སྡུག་སྐྱེད་པ་ལས་མེད། ཁྱོད་ཚོས་དེ་འཁྱེར་སོང་ནས་དུར་སྦས་བྱེད་ཐུབ་བམ།
སྐྱེས་པ་ཚོ་ཁུ་སིམ་མེར་བསྡད། ཨ་ཕས་ཆེས་མཇུག་མཐར་“ཁྱོད་ཀྱིས་བཤད་པ་བདེན་
པ་རེད། དེས་སེམས་སྡུག་སྐྱེད་པ་ལས་མི་འདུག འོན་ཀྱང་། འདི་ལྟར་སྦས་ན་ཁྲིམས་
འགལ་རེད ཅེས་བཤད།
"དེང་སང་ཁྲིམས་འགལ་གྱི་བྱ་བ་མང་པོ་ཞིག་ང་ཚོས་མི་སྒྲུབ་རང་སྒྲུབ་རེད་འདུག་ཨ།
རེད་ཡ།
ཨལ་གྱིས་“ཆུ་ད་དུང་འདི་ལས་ཇེ་ཆེར་མ་སོང་གོང་དུ། ང་ཚོས་དོས་འཁོར་གྱི་འགྲམ་
སྐྱོར་འདི་དག་བླངས་ན་འགྲིག་རྒྱུ་རེད།” ཅེས་བཤད།
ཨ་ཕ་ཨ་ཁུ་ཇོན་ལ་ཁ་འཁོར། “ཁྱོད་སོང་ནས་དེ་དུར་སྦས་བྱས་བཞག་ན་འགྲིག་གམ།
ཨལ་དང་ངེད་གཉིས་ཀྱིས་པང་ལེབ་འདི་དག་ཡར་ལེན།
ཨ་ཁུ་ཇོན་གྱིས་ངམ་ནག་པོས་དེ་ངས་དུར་སྦས་བྱེད་དགོས་དོན་ཅི་རེད། ཁྱོད་ཚོས་
དུར་སྦས་མི་བྱེད་དོན་ཅི་ཡིན། ང་འདི་ལག་ལེན་བྱེད་པར་མི་དགའ།” ཞེས་བཤད་ཅིང་། དེ་
ནས་"ཡ། ངས་དུར་སྦས་བྱེད། དེ་ངས་སྒྲུབ། ཡ། དེ་འཁྱེར་ཤོག་དང་། ཞེས་བཤད།། རིམ་
བཞིན་ཁོའི་སྐད་གདངས་ཇེ་མཐོར་འགྲོ་མགོ་བརྩམས་"འཁྱེར་ཤོག་དང་། འཁྱེར་ནས་ངའི་
ལག་ཏུ་ཞོག་དང་།
ལྕམ་ཝེན་རའེ་ཋི་ཡིས་ཁོ་ཚོ་གཉིད་ལས་མ་སློངས ཞེས་བཤད་ཅིང་། དེ་ནས་ཁོ་
མོས་ཀུ་ཤུའི་སྒམ་དེ་སྒོ་ལམ་བར་དུ་འཁྱེར་ཡོང་ནས། སྒམ་ཁ་རུ་རྩྭ་ཕད་དེ་ཚུལ་མཐུན་
གྱིས་སྙོམས་པོར་བཀབ།
ཨ་ཕས་“སྦྱག་མ་དེ་ཁྱོད་ཀྱི་རྒྱབ་ལོགས་སུ་ཡོད།” ཅེས་བཤད།
ཨ་ཁུ་ཇོན་གྱིས་ལག་པ་གཅིག་གི་ནང་དུ་སྦྱག་མ་བཟུང་ནས། བགྲོད་ཟམ་སྟེང་ནས་
དལ་མོར་བཞུར་བཞིན་པའི་ཆུ་ནང་དུ་མར་ནུར། ཁོའི་རྐང་པ་ཐང་ལ་ཐུག་དུས་ཆུ་དེ་
ཁོའི་སྐེད་པའི་མཚམས་སུ་སླེབས། ཁོ་ཁ་ཕྱིར་འཁོར་ནས་ཀུ་ཤུའི་སྒམ་དེ་ལག་པ་གཞན་
པའི་མཆན་འོག་ཏུ་བཙིར།
ཨ་ཕས་ཡ་འགྲོ་དང་། ཨལ། སོང་ནས་ཤིང་ལེབ་དེ་ཚོར་ཡར་འཁྱེར་ཡོང་། ཞེས་
བཤད།
ཞོགས་པའི་སྣང་བ་སྐྱ་བོའི་ཁྲོད་ནས། ཨ་ཁུ་ཇོན་ཆུར་བརྒལ་བྱས་ནས་འཁོར་སྒམ་
ཁང་པ་ཚོའི་མཐའ་སྣེར་སོང་། ཁོས་ཇོ་ཌི་ཚང་གི་དོས་འཁོར་བརྒྱུད་ནས། འདམ་བག་ནུར་
བཞིན་པའི་གཞུང་ལམ་གྱི་རགས་སྐྱོར་སྟེང་ནས་ཡར་འགོས། ཁོ་གཞུང་ལམ་སྟེང་དུ་མར་
སོང་ཞིང་། འཁོར་སྒམ་ཁང་པ་ཡོད་སའི་ཐང་བདེ་ནས་བུད་དེ་མུ་མཐུད་དུ་སོང་། མཚམས་
ཤིག་ལ་ཁོ་ཆུ་ཕྲན་དེ་གཞུང་ལམ་དང་ཧ་ཅང་ཉེ་ས་རུ་རྒྱུག་བཞིན་པའི་ས་ཞིག་ཏུ་སླེབས།
འདི་གར་ཆུ་ཕྲན་འགྲམ་དུ་ལྕང་སྡོང་སྐྱེས་འདུག ཁོས་སྦྱག་མ་དེ་གར་ཐང་ལ་བཞག་
རྗེས། ཀུ་ཤུའི་སྒམ་དེ་ལག་པ་གཉིས་ཀས་མདུན་དུ་བཟུང་ནས་ལྕང་སྡོང་གི་གསེང་དུ་
གསེག་འགྲོས་ཀྱིས་སོང་སྟེ། ཆུ་རྒྱུན་མགྱོགས་པོས་རྒྱུག་བཞིན་པའི་ཆུ་ཁ་རུ་སླེབས། རྒྱུག་
ཆུ་དེ་ལང་ལོང་དུ་བརྒྱུགས་ཤིང་། དེས་ལྕང་སྡོང་གི་གཞུང་རྟ་ཁག་གི་ཁྲོད་དུ་ལྦུ་བ་སེར་པོ་
བསླངས། ཨ་ཁུ་ཇོན་གྱིས་འདི་དག་ལ་བལྟས་ནས་ཡུད་ཙམ་བསྡད་རྗེས། ཀུ་ཤུའི་སྒམ་དེ་
བྲང་ཁར་བཏེགས་ནས་བཟུང་། དེ་ནས་ཁོ་མར་སྒུར་ནས། སྒམ་དེ་ཆུ་ཕྲན་གྱི་ཆུ་རྒྱུན་ཁྲོད་
དུ་བཞག་ནས། ལག་པས་དམ་པོར་བཟུང་། ཁོས་ཁྲོ་ཉམས་དང་བཅས་མར་སོང་་ནས་
ཚང་མར་ཤོད། མར་སོང་ནས་སྲང་ལམ་ནས་རུལ་དུ་བཅུག་ནས། ཁོ་ཚོར་སྐད་སྐུར་དེ་
ལྟར་ཤོད། འདི་ནི་ཁྱོད་ཀྱི་སྐད་ཆ་བཤད་སྟངས་དེ་ཡིན། ཁྱོད་རང་བུ་ཞིག་ཡིན་ནམ་བུ་མོ་
ཞིག་ཡིན་པ་མི་ཤེས་ལ། སུས་ཀྱང་གཏན་དུ་ཤེས་རྒྱུ་མ་རེད། ད་མར་སོང་ནས་སྲང་ལམ་དུ་
ཉོལ་ལ་སྡོད། དེ་དུས་གཅིག་བྱས་ན་ཁོ་ཚོས་ཧ་གོ་སྲིད། ཅེས་བཤད་རྗེས། ཁོས་སྒམ་དེ་
ཆུ་རྒྱུན་ཁྲོད་ནས་ལམ་སྣ་ཁྲིད་ཅིང་། དེ་ནས་ལག་པ་བཏང་། སྒམ་དེ་ཆུ་ནང་དུ་ཅུང་ཙམ་
བྱིངས་ཤིང་། ཁ་འགྲམ་དུ་འཁོར་ནས་དཀྲིས་ལོག་བརྒྱབ་རྗེས་དལ་མོས་མགོ་རྟིང་བསློགས་
སོང་། རྩྭ་ཕད་དེ་ཆུ་ངོས་སུ་གཡེང་ནས་འཁུར་འགྲོ་ལ། སྒམ་དེ་མགྱོགས་ཤིང་མྱུར་བའི་ཆུ་
རྒྱུན་ཁྲོད་དུ་མགྱོགས་མྱུར་གྱིས་མར་འཁུར་ནས། མི་འགྱངས་པར་རྩི་ཤིང་གི་ཕག་ནས་
མི་མཐོང་བར་གྱུར། ཨ་ཁུ་ཇོན་གྱིས་སྦྱག་མ་ལག་ཏུ་བཟུང་ནས། འཁོར་སྒམ་ཁང་པའི་
ཕྱོགས་སུ་མགྱོགས་པོས་ཕྱིར་བརྒྱུགས། ཁོ་ཆུ་ནང་དུ་ཤག་སྒྲ་དང་བཅས་བབས་ནས། ཁོ་
ཚང་གི་དོས་འཁོར་ཡོད་ས་དེར་ཆུ་བརྒལ་ནས་སོང་། དེ་གར་ཨ་ཕ་དང་ཨལ་གཉིས་ཀྱིས་
ཞེང་ཚད་ལ་དབྱིན་ཁྲེ་གཅིག་དང་རིང་ཐུང་ལ་དབྱིན་ཁྲེ་དྲུག་ཅན་གྱི་ཤིང་ལེབ་རྣམས་ཕར་
ལེན་བཞིན་འདུག
ཨ་ཕས་ཁོ་ལ་ཚུར་བལྟས། དུར་སྦས་བྱས་ཟིན་པ་ཡིན་ནམ།”
''ཨུན། ཡིན།'
ཨ་ཕས་ཡ། དེས་ན། ཁྱོད་ཀྱིས་ཨལ་ལ་རོགས་རམ་བྱོས་དང་། ང་སོང་ནས་ཚོང་ཁང་
ནང་ནས་བཟའ་བཅའ་རེ་ཉོ་ཡོང་།” ཞེས་བཤད།
ཨལ་གྱིས་ཚྭ་སྙལ་ཕག་ཤ་རེ་ཉོས་ཤོག་ཨ། ངས་ཤ་རེ་བཟའ་འདོད།" ཅེས་བཤད།
ཨ་ཕས་ངས་ཉོ་ཡོང་། ཞེས་བཤད་ཅིང་། དེ་ནས་དོས་འཁོར་སྟེང་ནས་མར་མཆོངས་
པ་དང་། ཨ་ཁུ་ཇོན་ཁོའི་ཚབ་ཏུ་སྟེང་དུ་འགོས།
ཁོ་ཚོས་ཤིང་ལེབ་དག་འཁོར་སྒམ་ཁང་པའི་སྒོ་ནང་ནས་ཡར་ཕུད་རྒྱག་གཏོང་བཞིན་
པའི་སྐབས་སུ། ཨ་མ་གཉིད་ལས་སད་ནས་མགོ་བོ་ཡར་ལ་དགྱེ་ཁྱོད་ཚོས་ཅི་ཞིག་བྱེད་
བཞིན་ཡོད།
“ང་ཚོ་རློན་པ་མི་ཆགས་ས་ཞིག་བཟོ་རྒྱུ་ཡིན།"
ཨ་མས་དེ་ཅིའི་ཕྱིར་ཡིན། འདི་གར་སྐམ་པོ་མ་རེད་དམ ཞེས་དྲིས།
སྐམ་པོར་ཡུན་རིང་ལ་གནས་རྒྱུ་མ་རེད། ཆུ་ཡར་མགྱོགས་པོར་ཡོང་གི་འདུག
ཨ་མ་གཟུགས་པོ་ལྗིད་ཏིག་ཏིག་གིས་ཡར་ལངས་ནས་སྒོ་རྩ་རུ་སོང་ང་ཚོ་འདི་ནས་
གནས་སྤོ་དགོས་ཀྱི་འདུག
ཨལ་གྱིས་གནས་སྤོ་མི་ཐུབ། ང་ཚོའི་ཅ་ལག་ཚང་མ་འདི་གར་ཡོད་ལ། དོས་འཁོར་
ཡང་འདི་གར་ཡོད། ང་ཚོར་ཅི་ཡོད་ཚང་མ་འདི་གར་ལྷག་ཡོད།"
" ཨ་ཕ་གང་དུ་ཡོད།
ཞོགས་ཟས་ཉོ་རུ་ཕྱིན་སོང་
ལ་གཅིག་བལྟས། ཆུ་དེ་འཁོར་སྒམ་ཁང་པའི་མཐིལ་གཅལ་སྟེང་དུ་སླེབས་
པར་དབྱིན་ཚོན་དྲུག་ཙམ་མ་གཏོགས་མི་འདུག ཁོ་མོ་ཚུར་མལ་གདན་གྱི་རྩ་རུ་ཕྱིར་ཡོང་
ནས་རོ་སི་ཤ་རོན་ལ་མར་བལྟས་པ་ན། བུ་མོས་ཁོ་མོར་ཡར་ཅེར་ནས་འདུག
ཨ་མས་"ཁྱོད་རང་བདེ་མོ་ཡིན་ནམ།” ཞེས་དྲིས།
"ཐང་ཆད་འདུག ཧ་ཅང་ཐང་ཆད་འདུག”
"ད་ཞོགས་ཟས་ཅུང་ཟོས་ན་དེ་ནས་དྲག་གི་རེད།”
"ང་ལྟོགས་ཀྱི་མི་འདུག"
ལྕམ་ཝེན་རའེ་ཋི་ཐབ་འགྲམ་ནས་ཨ་མའི་རྩ་རུ་ཕར་སོང་།“ཁོ་མོའི་གདོང་མདངས་
མི་བཟང་རྒྱུ་མི་འདུག ད་ལྟ་ཉེན་ཁ་ལས་ཐར་བ་རེད།
རོ་སི་ཤ་རོན་གྱིས་དྲི་བའི་མིག་ཟུང་གིས་ཨ་མར་བལྟས་ཤིང་། ཨ་མས་དྲི་བ་དེ་ལས་
བྱོལ་ཐབས་བྱས། ལྕམ་ཝེན་རའེ་ཋི་ཡང་ཐབ་འགྲམ་དུ་་ཕྱིར་སོང་།
"ཨ་མ།"
"ཅི་རེད། ཅི་ཞིག་དགོས་སམ།
"དེ་...། དེ་... བདེ་ཐང་རེད་དམ།”
ཨ་མས་མུ་མཐུད་དུ་བྱོལ་ཐབས་བྲལ་སོང་བས། ཁོ་མོ་མལ་གདན་སྟེང་དུ་མར་པུས་
བཙུགས་སུ་བསྡད་དེ་ཁྱོད་ཀྱིས་ཡང་བསྐྱར་བཙའ་ཆོག་གི་རེད། ང་ཚོས་བྱེད་རྒྱུ་ཡོད་ཚད་
ཚང་མ་བྱས་པ་ཡིན།” ཞེས་བཤད།
རོ་སི་ཤ་རོན་གྱིས་ཤུགས་ཕྱུངས་ནས་གཟུགས་པོ་ཡར་དགྱེ་“ཨ་མ།"
"ང་ཚོར་ཡང་ཐབས་ཤེས་ཟད་སོང་།
བུ་མོ་ཉལ་སའི་ནང་དུ་ཕྱིར་ལོག་ནས། མིག་ཟུང་སྦར་མོས་བཀབ། རུ་ཐེ་འཇབ་འཇབ་
ཀྱིས་ཁོ་མོའི་ཉེ་སར་བཅར་ནས། མཚར་སྣང་བཅས་ཁོ་མོར་མར་བལྟས་ནས་“ཁོ་མོ་ན་
བཞིན་པ་རེད་དམ། ཨ་མ། ཁོ་མོ་འཆི་རྒྱུ་རེད་དམ།” ཞེས་སྐད་མགོ་དམའ་ཞིང་དྲག་ཤུལ་
དང་བཅས་དྲིས།
"ག་ལ་ཡིན། ཁོ་མོ་བདེ་མོ་འཚམས་པོ་རེད། གོ་སོང་ངམ།
ཨ་ཕས་ཐུམ་སྒྲིལ་དཔུང་ཁུག་གང་འཁྱེར་ནས་ནང་དུ་ཕྱིར་སླེབས། “ཁོ་མོ་ག་འདྲ་
འདུག
ཨ་མས་སྐྱོན་མི་འདུག ཁོ་མོར་སྐྱོན་མེད།” ཅེས་བཤད།
རུ་ཐེ་ཡིས་ཝིན་ཧྥིལད་ལ་གནས་ཚུལ་བརྒྱུད་སྒྲོག་བྱས། “ཁོ་མོ་འཆི་རྒྱུ་མ་རེད། ཨ་
མས་དེ་ལྟར་ཟེར
ཝིན་ཧྥིལད་ཀྱིས་ཤིང་ཐུར་ཞིག་གིས་སོ་གསེང་འབྲུ་བཞིན། ཧ་ཅང་བསམ་ཤེས་ཀྱི་
ཉམས་དང་བཅས་དེ་ངས་ཐོག་དང་པོ་ནས་ཤེས་ཡོད། ཅེས་བཤད།
‘ཁྱོད་ཀྱིས་ཇི་འདྲ་བྱས་ཏེ་ཤེས།”
ཝིན་ཧྥིལད་ཀྱིས་ངས་བཤད་རྒྱུ་མིན།”ཞེས་ཟེར་བཞིན། ཤིང་ཐུར་གྱི་སྣེ་མོ་ཞིག་ཐུ་
ལུད་དང་བཅས་ཐང་ལ་གཡུགས།
ཨ་མས་ཆེས་མཇུག་མཐའི་འབུད་ཤིང་ཡལ་ག་དེ་ཚོ་བུས་ནས། ཚྭ་སྙལ་ཕག་ཤ་བཙོས་
ཤིང་སྐྱོ་མ་བསྐོལ། ཨ་ཕས་ཚོང་ཁང་ནས་ཉོས་ཡོང་བའི་བག་ལེབ་ཕྱིར་བླངས། ཨ་མས་དེ་
མཐོང་བ་ན་སྨིན་མ་བསྡུས་ཏེ་བལྟས། ང་ཚོར་ད་ལྟ་སྒོར་མོ་ལྷག་ཡོད་དམ།
ཨ་ཕས་“ལྷག་མེད། འོན་ཀྱང་། ང་ཚོ་གྲོད་ཁོག་ལྟོགས་ཀྱི་འདུག” ཅེས་བཤད།
ཨ་མས་"དེ་བས་ཁྱོད་ཀྱིས་ཚོང་ཁང་ནང་གི་བག་ལེབ་ཉོས་པ་ཡིན་ནམ། ཞེས་སྐྱོན་
འཛུགས་བྱེད་པའི་ཉམས་ཀྱིས་བཤད།
“ཨ། ང་ཚོའི་གྲོད་ཁོག་ཧ་ཅང་ལྟོགས་ཀྱི་འདུག་ཨ། ང་ཚོས་མདང་དགོང་མཚན་གང་
པོར་ལས་ཀ་ལས་པ་ཡིན།”
ཨ་མས་ཤུ་རིང་ཞིག་འཐེན་ད་ང་ཚོས་ཅི་ཞིག་བྱེད།”
ཁོ་ཚོས་ཞོགས་ཇ་འཐུང་བཞིན་པའི་སྐབས་སུ། ཆུ་མུ་མཐུད་དུ་ཡར་ཇེ་མཐོར་
ཡོང་། ཨལ་གྱིས་རང་ཉིད་ཀྱི་ཟ་མ་རྔམ་བཟའ་བྱས་རྗེས། ཨ་ཕ་དང་ཁོ་གཉིས་ཀྱིས་ཞེང་
ལ་དབྱིན་ཁྲེ་ལྔ་དང་འཕྲེད་ལ་དབྱིན་ཁྲེ་དྲུག མཐིལ་གཅལ་གྱི་ངོས་ནས་ཡར་མཐོ་དམའ་
དབྱིན་ཁྲེ་བཞི་ཡོད་པའི་སྡིངས་ཆ་ཞིག་བཟོས། ཆུ་སྒོ་ཁའི་བར་དུ་ཡར་གང་ནས་ཡོང་
ཞིང་། དེ་ནས་ཡུད་ཙམ་ལ་སོམ་ཉི་བྱེད་པ་ལྟར་ཅུང་ཙམ་བསྡད། དེ་ནས་དལ་མོས་ཚུར་
མཐིལ་གཅལ་ངོས་སུ་བཞུར་ནས་ཡོང་། ཕྱི་ལོགས་སུ། ཆར་པ་ཡང་བསྐྱར་ཕྱིར་འབབ་
མགོ་བརྩམས་འདུག་ཅིང་། ད་ཐེངས་ཀྱང་སྔོན་མ་དང་འདྲ་བར། ཆར་ཐིགས་ཆེན་པོ་རེ་
ཆུ་ངོས་དུ་ཅབ་སྒྲ་དང་བཅས་བརྡབས་ལ། ཁང་ཀླད་ཀྱང་ཏོང་ཏོང་དུ་བརྡུངས།
ཨལ་གྱིས་ཡ། ད་མལ་གདན་ཚོ་མགྱོགས་པོར་འདིའི་སྟེང་དུ་འཇོག མལ་གཟན་དེ་
ཚོའང་སྟེང་དུ་འཇོག་དགོས། དེ་ལྟར་བྱས་ན་དེ་ཚོ་རློན་པ་བཟོ་རྒྱུ་མ་རེད།" ཅེས་བཤད།
ཁོ་ཚོས་ཁྱིམ་ཚང་གི་ཅ་ལག་ཚང་མ་སྡིངས་ཆའི་སྟེང་དུ་སྤུངས།དེ་དང་ཆབས་ཅིག་ཏུ་ཆུ་
ཡིས་མཐིལ་གཅལ་ངོས་ཡོངས་སུ་ཁེབས་ནས་ཡོང་གི་འདུག ཨ་ཕ་དང་ཨ་མ། ཨལ་དང་
ཨ་ཁུ་ཇོན་བཅས་ཀྱིས་རོ་སི་ཤ་རོན་གྱི་མལ་གདན་གྱི་གྲུ་ཟུར་རེ་རེ་ནས་བཟུང་སྟེ། བུ་མོ་
སྟེང་དུ་ཡོད་བཞིན་དུ་ཡར་བཀྱགས་ནས་ཅ་དངོས་ཕུང་གསོག་གི་སྟེང་དུ་བཞག
བུ་མོས་དེ་ལྟར་བྱེད་པར་རྒོལ་བ་བྱས། ང་རང་ཉིད་འགྲོ་ཐུབ། ང་ལ་སྐྱོན་མེད། ཆུ་དེ་
ཁ་ཞག་སྲབ་མོ་ཞིག་དང་མཚུངས་པར། མཐིལ་གཅལ་ངོས་སུ་ཁེབས་ནས་ཡོང་གི་འདུག
རོ་སི་ཤ་རོན་གྱིས་ཨ་མའི་རྣ་ནང་དུ་ཅི་ཞིག་ཤུབ་པུར་བཤད་བྱུང་ལ། ཨ་མས་ཁོ་མོའི་
མལ་གཟན་འོག་ཏུ་ལག་པ་བསྲིངས་ནས། བུ་མོའི་བྲང་གི་ནུ་མར་ལག་མྱོང་ཞིག་བྱས་
རྗེས་མགོ་བོ་ནང་དུ་ལྡེམ།
འཁོར་སྒམ་ཁང་པའི་སྣེ་གཞན་པ་དེ་རུ། ཝེན་རའེ་ཋི་ཚང་གིས་ཁོ་ཚོ་རང་ཉིད་ལ་
སྡིངས་ཆ་བཟོས་ནས་ཀོག་སྒྲ་ཆོབ་སྒྲ་སྒྲོག ཆར་པ་ཅུང་ཇེ་ཆེར་ཅུང་སོང་རྗེས། འབབ་
མཚམས་ཕྱིར་ཆད།
ཨ་མས་ཁོ་མོའི་རྐང་པར་གཅིག་བལྟས། ད་ལྟ་ཁང་པའི་མཐིལ་གཅལ་ངོས་སུ་ཆུ་
དབྱིན་ཚོན་ཕྱེད་ཙམ་འཁྱིལ་འདུག ཨ་མས་སེམས་རྣལ་དུ་མི་འབབ་པར་“རུ་ཐེ། ཝིན་
ཧྥིལད། ཁྱོད་གཉིས་ཤོག་ལ་དོས་ཕུང་གི་སྟེང་དུ་བུད་མ་གཏོགས་ཁྱོད་གཉིས་ལ་ཆམ་པ་
ཕོག་རྒྱུ་རེད།” ཅེས་བཤད། ཁོ་མོས་ཁོ་གཉིས་ཀ་བདེ་འཇགས་ངང་སྟེང་དུ་བུད་ནས། རོ་
སི་ཤ་རོན་གྱི་འགྲམ་དུ་ཁྱད་མཚར་པོས་བསྡད་འདུག་པ་མཐོང་རྗེས། གློ་བུར་དུ་ང་ཚོ་
ངེས་པར་དུ་གནས་སྤོ་དགོས།” ཞེས་བཤད།
ཨ་ཕས་“ང་ཚོ་འགྲོ་མི་རུང་། ཨལ་གྱིས་བཤད་པ་ལྟར་ང་ཚོའི་ཅ་ལག་ཚང་མ་འདི་གར་
ཡོད། ང་ཚོས་འཁོར་སྒམ་ཁང་པའི་སྒོ་མར་བླངས་ནས། དེའི་སྟེང་ནས་འདུག་ས་ཆེ་ཙམ་
བཟོ་ཆོག” ཅེས་བཤད།
ཁྱིམ་ཚང་གང་པོ་སྡིངས་ཆའི་སྟེང་དུ་སྡེབ་འཚང་བརྒྱབ་ནས་འདུག་ཅིང་། ཁོ་ཚོའི་
ངག་ན་གཏམ་མེད་ལ་གདོང་ན་འཛུམ་མེད། འཁོར་སྒམ་ཁང་པའི་ནང་དུ་ཆུ་སྲབ་མཐུག་
དབྱིན་ཚོན་དྲུག་ཙམ་ལ་བུད་པ་ན། ད་གཟོད་ཆུ་ལོག་དེ་གཞུང་ལམ་འགྲམ་གྱི་རགས་སྐྱོར་
སྟེང་དུ་སྙོམས་པོས་ལུད་ནས། གཞུང་ལམ་ཕ་རོལ་གྱི་སྲིང་བལ་ཞིང་ནང་དུ་ཆུ་བཞུར་
སོང་། ཉིན་དེའི་ཉིན་མཚན་གཉིས་ཀར་སྐྱེས་པ་ཚོ་སྒོ་པང་གིས་བཟོས་པའི་སྡིངས་ཆའི་
སྟེང་དུ་རློན་ཙར་ཙར་གྱིས་མཉམ་གཤིབ་ཀྱིས་ཉལ། ཨ་མ་རོ་སི་ཤ་རོན་གྱི་ཐག་ཉེ་རུ་ཉལ་
ནས་ཡོད་ཅིང་། ཁོ་མོས་མཚམས་རེར་བུ་མོའི་རྣ་ནང་དུ་སྐད་ཆ་ཤུབ་པུར་སྨྲ་ལ། སྐབས་
རེར་ཡར་དྲང་མོར་དགྱེ། ཁོ་མོའི་གདོང་པར་བསམ་གཞིག་གི་སྨུག་སྤྲིན་འཁྲིགས། མལ་
གཟན་གྱི་འོག་ཏུ་ཁོ་མོས་བག་ལེབ་བཟའ་འཕྲོ་རྣམས་ལྐོག་གསོག་བྱེད་བཞིན་ཡོད།
ད་ལྟ་ཆར་པ་རེས་ཆད་རེས་འབབ་རེད། མཚམས་ལ་ལར་ཆར་རླུང་རེ་གཡུག་ལ།
སྐབས་ལ་ལར་ཁུ་སིམ་པོ་རེད། ཉིན་གཉིས་པའི་ཞོགས་པར། ཨ་ཕ་སྒར་ནང་དུ་ཅབ་སྒྲ་
དང་བཅས་སོང་ནས། ཞོག་ཁོག་བཅུ་ཐམ་པ་གློ་ཁུག་གི་ནང་དུ་བཅུག་ནས་ཕྱིར་སླེབས།
ཁོས་འཁོར་སྒམ་ཁང་པའི་གྱང་ཤིང་ནང་མ་ཅུང་ཙམ་བཀོག་ནས་མེ་ཞིག་སྦར་ཤིང་། དེ་
ནས་སླ་ངའི་ནང་དུ་ཆུ་ཐོམ་བུ་འགའ་བླུགས། ཨ་མས་ངམ་ནག་པོས་ཁོ་ལ་ལྟད་མོར་
བལྟས་ནས་བསྡད། བཟའ་ཚང་གང་པོས་རླངས་པ་ཐོལ་ཐོལ་གྱི་ཞོག་ཁོག་དག་ལ་ལག་
པས་དམར་འཇུ་བྱས་ནས་ཟོས། ཆེས་མཐའ་མའི་ཟས་ཐུན་འདི་ཟོས་རྗེས། ཁོ་ཚོས་རྙོག་
ཆུ་སྐྱ་བོར་བལྟས་ནས་བསྡད། དགོང་མོ་ཁོ་ཚོ་ཡུན་རིང་ཞིག་ལ་མ་ཉལ་བར་བསྡད།
དེའི་ཕྱིན་ཉིན་གྱི་ནམ་ལངས་པ་ན། ཚང་མ་སྔངས་འཚབ་ཀྱི་ཀློང་ནས་གཉིད་ལས་
སད། རོ་སི་ཤ་རོན་གྱིས་ཨ་མའི་རྣ་ལམ་དུ་ཅི་ཞིག་ཤུབ་པུར་བཤད།
ཨ་མས་མགོ་བོ་ནང་དུ་ལྡེམ་ནས་ཡ་ཡ། ད་ནི་དུས་ཚོད་རན་འདུག ཅེས་བཤད་
ཅིང་། དེ་ནས་ཁོ་མོ་སྐྱེས་པ་ཚོ་ཉལ་ཡོད་སའི་འཁོར་སྒམ་ཁང་པའི་སྒོ་པང་གི་སྡིངས་ཆའི་
རྩར་སོང་ནས། རྩུབ་སྤྱོད་དང་བཅས། “ང་ཚོ་གནས་སྤོ་རྒྱུ་ཡིན། ས་མགོ་མཐོ་ས་ཞིག་ཏུ
རྒྱུ་ཡིན་ལ། ཁྱོད་ཚོ་མཉམ་དུ་འགྲོ་རྒྱུ་ཡིན་མིན་སོ་སོས་ལྟོས། གང་ལྟར་ངས་རོ་སི་ཤ་རོན་
དང་བྱིས་པ་གཉིས་ཀ་ཁྲིད་ནས་འགྲོ་རྒྱུ་ཡིན།" ཞེས་བཤད།
ཨ་ཕས་གཉོམ་ཆུང་ཆུང་གི་སྒོ་ནས་ང་ཚོ་གནས་སྤོ་མི་ཐུབ ཅེས་བཤད།
"དེས་ན་ཡ། ཁྱོད་ཀྱིས་རོ་སི་ཤ་རོན་གཞུང་ལམ་གྱི་སྟེང་དུ་བསྐྱལ་རྗེས། ཁྱོད་རང་ཕྱིར་
སོང་ཆོག ད་ལྟ་ཆར་པ་འབབ་ཀྱི་མེད་པས། ང་ཚོ་འགྲོ་རྒྱུ་ཡིན།”
ཨ་ཕས་"ཡ། དེས་ན་ང་ཚོ་འགྲོ།" ཞེས་བཤད།
ཨལ་གྱིས་ཨ་མ། ང་འགྲོ་རྒྱུ་མིན།" ཞེས་བཤད།
"ཅིའི་ཕྱིར་ཡིན།
“ཨུན། ཨ་གྷེ་...། ཁོ་མོ་དང་ངེད་གཉིས་..།
ཨ་མའི་གདོང་པར་འཛུམ་ཞིག་ལངས་ནས་ཡིན་དང་ཡིན། ཁྱོད་འདི་གར་སྡོད་
དང་། ཨལ། འདི་གར་བསྡད་ནས་ང་ཚོའི་ཅ་ལག་ལ་བདག་བྱོས། ཆུ་མར་བྲི་ཚེ་ང་ཚོ་
ཕྱིར་ཡོང་།” ཞེས་བཤད་ཅིང་།དེ་ནས་ཁོ་མོས་ཨ་ཕར་“ཡ། ད་ཆར་པ་ཡང་བསྐྱར་མ་བབས་
གོང་དུ་མགྱོགས་ཙམ་བྱོས་དང་། ཞེས་བཤད་རྗེས་ཡ། རོ་སི་ཤ་རོན། ང་ཚོ་ས་སྐམ་ས་ཞིག་
ལ་འགྲོ།" ཞེས་བཤད།
ºང་རང་ཉིད་ཀྱིས་གོམ་པ་སྤོ་ཐུབ།
"ལམ་ཐོག་ཏུ་སླེབས་ཚེ་འགྲོ་ཨེ་ཐུབ་ལྟོས། ཨ་ཕ། མར་སྒུར་སྒུར་བྱོས།
ཨ་ཕ་མར་ཆུ་ནང་དུ་ནུར་རྗེས་སྒུག་ནས་བསྡད། ཨ་མས་རོ་སི་ཤ་རོན་སྡིངས་ཆའི་སྟེང་
ནས་མར་འབབ་རོགས་བྱས་ནས། ཁང་པའི་ནང་དུ་ཕར་བསྐྱོར་ནས་ཁྲིད། ཨ་ཕས་ཁོ་མོ་
པང་དུ་བླངས་ནས་གང་ཐུབ་ཐུབ་ཀྱིས་མཐོ་སར་བཀྱགས་རྗེས། གཏིང་ཟབ་པའི་ཆུ་འཁྱིལ་
གྱི་ཁྲོད་ནས་གཟབ་གཟབ་ཀྱིས་སོང་ཞིང་། ཁོ་ཚོས་འདྲུད་འཁོར་ཁང་ཚོགས་བརྒྱུད་དེ་
ཚུར་ཡོང་ནས་གཞུང་ལམ་སྟེང་དུ་བུད། གཞུང་ལམ་སྟེང་ནས་ཨ་ཕས་ཁོ་མོ་ཐང་ལ་བཞག་
རྗེས། ལག་པས་ཁོ་མོ་བསྐྱོར་ནས་བསྡད། ཨ་ཁུ་ཇོན་གྱིས་རུ་ཐེ་འཁུར་ནས་ཁོ་ཚོའི་རྗེས་།
འབྲངས། ཨ་མ་ཆུ་ནང་དུ་མར་ནུར་བས། ཡུད་ཙམ་རིང་ལ་ཁོ་མོའི་སྨད་གོས་དེ་ཁོ་མོའི་
མཐའ་འཁོར་གྱི་ཆུ་ངོས་སུ་སྒྲོ་གུར་བཞིན་དུ་ཕུབ།
‘ཝིན་ཧྥིལད། ངའི་ཕྲག་སྟེང་དུ་བུད། ཨལ། ཆུ་བྲི་མ་ཐག་ཏུ་ང་ཚོ་ཕྱིར་ཡོང་། ཨལ་...།
ཁོ་མོས་ཡུད་ཙམ་ལ་བཤད་མཚམས་བཞག "གལ་སྲིད་... ། གལ་སྲིད་ཋོམ་འདི་གར་
སླེབས་ན། ཁོ་ལ་ང་ཚོ་ཕྱིར་ཡོང་རྒྱུ་རེད་ལབ་རོགས། ཁོ་ལ་གཟབ་གཟབ་བྱོས་ལབ་རོགས།
ཝིན་ཧྥིལད། ངའི་ཕྲག་སྟེང་དུ་འགོས། ཨོ། དེ་རེད། ཡ། ད་རྐང་པ་འཕག་འཚག་མ་རྒྱག་
ཨ།" ཁོ་མོས་བྲང་ཁའི་མཚམས་སུ་སླེབས་པའི་ཆུ་ཡི་ནང་ནས་ཁྱར་ཁྱོར་གྱིས་སོང་། གཞུང་
ལམ་གྱི་རགས་སྐྱོར་ངོས་ནས་ཁོ་ཚོས་ཁོ་མོ་ཡར་འཐེན་ནས། ཝིན་ཧྥིལད་ཁོ་མོའི་ཕྲག་
སྟེང་ནས་བླངས།
ཁོ་ཚོ་གཞུང་ལམ་སྟེང་དུ་ལངས་ནས། རྙོག་ཆུ་ཡི་ཁེབས་གཡོགས་དང་དེའི་ཁྲོད་ཀྱི་
འཁོར་སྒམ་ཁང་པ་དམར་པོའི་ཚོགས། དལ་མོས་འགུལ་སྐྱོད་བྱེད་བཞིན་འཁྱིལ་ནས་
ཡོད་པའི་ཆུ་འཁྱིལ་དང་། དེའི་གཏིང་རིམ་དུ་ཟུག་པའི་དོས་འཁོར་དང་རླངས་འཁོར་ཆུང་
བ་བཅས་ལ་མིག་བཤེར་ཞིག་བྱས། ཁོ་ཚོ་དེ་གར་ལངས་ཡོད་པའི་སྐབས་སུ། ཆར་ཟེགས་
ཆུང་ཆུང་ཞིག་འབབ་མགོ་བརྩམས།
ཨ་མས་“ད་ང་ཚོ་འགྲོ་དགོས། རོ་སི་ཤ་རོན། ཁྱོད་རང་རྐང་ཐང་ལ་ཅུང་འགྲོ་ཐུབ་རྒྱུ་
རེད་དམ།” ཞེས་བཤད།
བུ་མོས་"མགོ་ཡུ་ཅུང་ཙམ་འཁོར། གཅིག་གིས་གཅར་རྡུང་བྱས་པ་ལྟ་བུའི་ཚོར་བ་ཞིག་
འདུག" ཅེས་བཤད།
ཨ་ཕས་ད་ང་ཚོ་འགྲོ་ཟེར། འོ་ན་གང་དུ་འགྲོ་རྒྱུ་ཡིན།" ཞེས་འཁང་ར་བྱས།
"ངས་ཀྱང་མི་ཤེས། ད་འགྲོ། རོ་སི་ཤ་རོན་ལ་ལག་པས་འཇུས།” ཨ་མས་བུ་མོའི་ལག་
པ་གཡས་པ་ནས་འཇུས་ནས་ཁོ་མོར་སྲ་འཛིན་རོགས་བྱས་ཤིང་། ཨ་ཕས་ཁོ་མོའི་ལག་པ་
གཡོན་པ་ནས་འཇུས། "གང་དུ་སྐམ་པོ་ཡིན་ན་དེ་རུ་འགྲོ། དེ་མ་གཏོགས་ཐབས་གཞན་ཅི་
ཡོད། ཁྱོད་ཚོའི་ལུས་སུ་གྱོན་གོས་སྐམ་པོ་གོན་རྒྱུ་མ་བྱུང་བར་ཉིན་གཉིས་འགོར་སོང་།
ཁོ་ཚོ་གཞུང་ལམ་སྟེང་དུ་དལ་མོས་སོང་། ཁོ་ཚོས་གཞུང་ལམ་འགྲམ་དུ་དྲག་ཏུ་བཞུར་
བཞིན་པའི་རྒྱུག་ཆུའི་ལྡིར་སྒྲ་གསལ་པོར་ཐོས་ཐུབ། རུ་ཐེ་དང་ཝིན་ཧྥིལད་གཉིས་ཀ་མཉམ་
དུ་འགྲོགས་ནས་མདུན་དུ་སྐྱོད་ཅིང་། ཁོ་ཚོའི་རྐང་པ་གཞུང་ལམ་སྟེང་དུ་ཅབ་སྒྲ་དང་
བཅས་སྤོ། ཁོ་ཚོ་གཞུང་ལམ་སྟེང་ནས་དལ་མོས་སོང་། གནམ་ངོའི་ཁ་མདོག་ཇེ་ནག་ཏུ་
ཕྱིན་པ་དང་ཆབས་ཅིག་ཏུ། ཆར་རྒྱུན་གྱི་སེང་རས་ཀྱང་ཇེ་མཐུག་ཏུ་གྱུར། གཞུང་ལམ་
སྟེང་དུ་འགྲིམ་འགྲུལ་གྱི་གྲིབ་མ་ཙམ་ཡང་མཐོང་རྒྱུ་མེད།
ཨ་མས་“ང་ཚོ་མགྱོགས་ཙམ་འགྲོ་དགོས། བུ་མོ་འདི་ལྟར་ཆར་པས་སྦང་རྒྱུ་མང་དྲགས་
སོང་ན། དེས་ཁོ་མོར་ནད་ན་ཚ་ཅི་ཞིག་སློང་ཡོང་མི་ཤེས།” ཞེས་བཤད།
ཨ་ཕས་ཁྱོད་ཀྱིས་འགྲོ་དང་འགྲོ་ཟེར་ནས། འོན་ཀྱང་། ང་ཚོ་གང་དུ་འགྲོ་མིན་ད་དུང་
བཤད་མ་སོང་ཨ།" ཞེས་ཁོ་མོར་ཟུར་ཟའི་ཚུལ་གྱིས་དྲན་སྐུལ་བྱས།
ཆུ་ཕྲན་འགྲམ་གྱི་གཞུང་ལམ་འདི་ཁུགས་མགོ་ཞིག་ཏུ་སླེབས་སོང་ལ། ཨ་མས་དེ་
གའི་ཡུལ་ལྗོངས་དང་ཆུ་ལོག་གིས་དེད་པའི་ས་ཞིང་བཅས་ལ་མིག་བཤེར་བྱས། གཞུང་
ལམ་གཡོན་ཕྱོགས་ཀྱི་ཐག་རིང་ཞིག་ཏུ། རི་སུལ་གྱི་དེའུ་འབུར་ཆུང་ཆུང་ཞིག་གི་སྟེང་དུ་
ཆར་ཆུས་ནག་པོར་བསྒྱུར་པའི་འབྲུ་ཁང་ཞིག་ཀྲོང་ངེར་འགྲེངས། ཨ་མས་ལྟོས་དང་། དེ་
ལ་ལྟོས་དང་། དེའི་ནང་སྐམ་པོ་ཡིན་ཐག་ཆོད་རེད། ཆར་བ་ཆད་པའི་བར་དུ་དེ་རུ་ཆར་
གཡོལ་བྱས་ནས་འདུག” ཅེས་བཤད།
ཨ་ཕས་ཤུ་རིང་ཞིག་འཐེན་འདིའི་ཁང་བདག་གིས་ང་ཚོ་ཕལ་ཆེར་ཕྱིར་ཕུད་གཏོང་
གི་རེད།
རུ་ཐེ་ཡིས་མདུན་ཕྱོགས་ཀྱི་ལམ་འགྲམ་དུ་དམར་པོ་ཀོར་ཀོར་ཞིག་ཡོད་པ་མཐོང་བས།
ཁོ་མོ་དེ་མ་ཐག་ཏུ་དེའི་ཕྱོགས་སུ་བརྒྱུགས། དེ་ནི་སྐྱེ་སྟོབས་ཉམས་པའི་རི་སྐྱེས་ཁྲུང་ཁྲུང་
མེ་ཏོག་ཆུན་པོ་ཞིག་རེད་ལ། དེའི་ཁྲོད་དུ་ཆར་པས་བརྙས་པའི་མེ་ཏོག་རྐང་གཅིག་འདུག
ཁོ་མོས་མེ་ཏོག་དེའི་འདབ་མ་རྐང་གཅིག་གཟབ་གཟབ་ངང་བཏོགས་ནས་རང་ཉིད་ཀྱི་
སྣ་སྟེང་དུ་སྦྱར། ཝིན་ཧྥིལད་ཁོ་མོའི་འགྲམ་དུ་བལྟ་རུ་བརྒྱུགས།
ཝིན་ཧྥིལད་ཀྱིས་ང་ལ་གཅིག་བྱིན་དང་།” ཞེས་བཤད།
སྦྱིན་རྒྱུ་མིན། སྐུ་ཞབས། འདི་ངའི་ཡིན། ངས་རྙེད་པ་ཡིན། ཁོ་མོས་ཡང་བསྐྱར་
འདབ་མ་དམར་པོ་རྐང་གཅིག་བཏོགས་ནས་རང་ཉིད་ཀྱི་ཐོད་པར་སྦྱར། དེ་ནི་སྙིང་ཆུང་
དམར་པོ་ཞིག་དང་མཚུངས།
སྐུ་མཁྱེན། རུ་ཐེ། ང་ལ་གཅིག་བྱིན་དང་། སྐུ་མཁྱེན། ད་བྱིན་དང་།“ ཁོས་ལག་པ་
བསྲིངས་ནས་ཁོ་མོའི་ལག་ནས་གཅིག་འཕྲོག་གྲབས་བྱས་མོད། ལག་པས་མ་ཟིན། རུ་ཐེ་
ཡིས་ཁོའི་གདོང་པར་ལག་པས་གཅིག་གཞུས། ཁོ་རང་ཧ་ལས་པ་ལྟར་ཡུད་ཙམ་ལ་ལངས་
ནས་བསྡད་ཅིང་། དེ་ནས་མཆུ་ཏོ་འདར་འདར་བྱས་ནས་མིག་ཀོང་རློན་པར་གྱུར།
སྐབས་དེར་གཞན་པ་ཚོས་ཀྱང་ཁོ་ཚོའི་རྗེས་ཟིན། ཨ་མས་“ཁྱོད་ཀྱིས་ཅི་ཞིག་བྱས་པ་
ཡིན། ཡང་ཁྱོད་ཀྱིས་ཅི་ཞིག་བྱས་པ་ཡིན། ཞེས་དྲིས།
"ཁོས་ངའི་མེ་ཏོག་འཕྲོག་གྲབས་བྱས་སོང་།"
ཝིན་ཧྥིལད་ཀྱིས་ངུ་སུད་བྱེད་བཞིན་ངས་སྣ་སྟེང་དུ་སྦྱར་རྒྱུའི་འདབ་མ་རྐང་གཅིག་
ལེན་འདོད་པ་ཙམ་ཡིན ཞེས་བཤད།
ཁོ་ལ་རྐང་གཅིག་བྱིན་དང་། རུ་ཐེ
"ཁོ་ལ་དགོས་ན་ཁོ་རང་ལ་འཚོལ་དུ་ཆུག འདི་ངའི་ཡིན།"
རུ་ཐེ། ཁྱོད་ཀྱིས་ཁོ་ལ་རྐང་གཅིག་བྱིན།”
རུ་ཐེ་ཡིས་ཨ་མའི་སྐད་ལས་འཇིགས་སྐུལ་གྱི་གདངས་ཐོས་པས། རང་ཉིད་ཀྱི་ཐབས་
ཇུས་བསྒྱུར། ཁོ་མོས་བྱམས་བརྩེ་ཆེ་མདོག་གིས་འདི། ངས་ཁྱོད་ཀྱི་སྣ་སྟེང་དུ་གཅིག་སྦྱོར་
ཡ།” ཞེས་བཤད། མི་རྒན་པ་ཚོ་མུ་མཐུད་དུ་མདུན་དུ་ཕྱིན་སོང་ལ། ཝིན་ཧྥིལད་ཀྱིས་སྣ་
གདོང་ཁོ་མོའི་སྔུན་ལ་བསྲིངས། ཁོ་མོས་འདབ་མ་རྐང་གཅིག་མཆིལ་མས་རློན་པ་བྱས་
ནས། ཁོའི་སྣ་སྟེང་དུ་གདུག་རྩུབ་དང་བཅས་སྦྱོར་བཞིན་དུ་ཁྱི་ཕྲུག་ཆུང་ཆུང་ཁྱོད།" ཅེས་
སྐད་དམའ་མོས་བཤད། ཝིན་ཧྥིལད་ཀྱིས་སྣ་སྟེང་གི་མེ་ཏོག་གི་འདབ་མ་ལ་མཛུབ་མོས་
རེག་རྗེས། སྟེང་དུ་མར་མནན། དེ་ནས་ཁོ་ཚོ་གཞན་པ་ཚོའི་རྗེས་སུ་མགྱོགས་པོས་བརྒྱུགས།
རུ་ཐེ་ཡིས་མེ་ཏོག་རྙེད་པའི་སྤྲོ་སྣང་དེ་ཡོངས་སུ་ཉམས་ཟིན་པ་རྟོགས་ནས་འདི། འདི་ན་
མང་ཙམ་ཡོད། ཁྱོད་ཀྱི་ཐོད་པ་རུའང་སྦྱོར།” ཞེས་བཤད།
གཞུང་ལམ་གྱི་གཡས་ཕྱོགས་ནས་ཤུ་སྒྲ་ཞིག་གྲག་ཡོང་བས། ཨ་མས་ངར་སྐད་དང་
བཅས་“མགྱོགས་པོ་འགྲོ་མ་གཏོགས་ཆར་པ་ཆེན་པོ་ཞིག་ཡོང་བཞིན་གདའ། འདི་ནས་
ར་བའི་གསེང་དུ་འཛུལ་ནས་བུད་འགྲོ། འདི་ནས་སོང་ན་ཐག་ལྷག་ཏུ་ཉེ། ཡ། འགྲོ། རོ་
སི་ཤ་རོན་སྐྱོར་དང་། ཞེས་བཤད། ཁོ་ཚོས་རོ་སི་ཤ་རོན་འདྲུད་མ་འཐེན་གྱིས་ཁྲིད་ནས་
གཞུང་ལམ་འགྲམ་གྱི་ཡུར་བུ་དེ་བརྒལ་ཞིང་། དེ་ནས་ཁོ་མོ་ར་བའི་གསེང་དུ་ཡར་
བསྐྱོར། སྐབས་དེར་དྲག་ཆར་གྱིས་ཁོ་ཚོའི་རྗེས་ཟིན་ནས། ཁོ་ཚོའི་ལུས་སྟེང་དུ་ཆར་པ་
ཆུ་གཤོ་གཤོ་བྱས། ཁོ་ཚོ་རི་སུལ་གྱི་འདམ་བག་ཁྲོད་ནས་གོག་མ་ནུར་གྱིས་ཡར་འགོས་
ཤིང་། དཀའ་ལས་གང་མང་ཞིག་བརྒྱུད་རྗེས་ཁོ་ཚོ་སྒང་ཁ་རུ་བུད། སྐབས་དེར་ཆར་པ་
ཆེ་བས། འབྲུ་ཁང་ནག་པོ་དེ་ཆར་པའི་སེང་རས་ཁྲོད་ནས་རབ་རིབ་ཅིག་མ་གཏོགས་མི་
མཐོང་། ཆར་པ་ཤག་ཤག་ཏུ་འབབ་ལ། རླུང་བུ་གཡུག་གིན་གཡུག་གིན་ཆར་པ་ཇེ་ཆེ་ཇེ་
ཆེར་གྱུར། རོ་སི་ཤ་རོན་གྱི་རྐང་པ་ཤུད་ནས་འགྲོ་ཞིང་། ཁོ་མོ་ནི་སྐྱོར་མཁན་གཉིས་ཀྱི་བར་
ནས་དྲུད་ནས་འགྲོ་བཞིན་ཡོད།
ཨ་ཕ། ཁྱོད་ཀྱིས་ཁོ་མོ་འཁུར་སོང་ན་ག་འདྲ་འདུག"
ཨ་ཕ་མདུན་དུ་སྒུར་ནས་ཁོ་མོ་ཡར་བཀྱགས། དེ་ནས་ཁོས་ད་གང་ལྟར་ང་ཚོ་རློན་པ་
བཟོས་ཟིན། མགྱོགས་པོ་བྱོས། ཝིན་ཧྥིལད། རུ་ཐེ། ཁྱོད་གཉིས་སྔོན་ལ་རྒྱུགས་ཤིག”ཅེས་
བཤད།
ཁོ་ཚོས་དབུགས་ཧལ་ཧལ་དུ་ལེན་བཞིན་ཆར་པས་སྦངས་པའི་འབྲུ་ཁང་དེའི་རྩར་
སླེབས་ཏེ། ཁང་པའི་བྱ་འདབ་འོག་ཏུ་འཛུལ། འོན་ཀྱང་། ངོས་འདི་གར་སྒོ་མོ་མི་འདུག
དེ་གར་གཤོལ་སྡེར་དང་སོན་འདེབས་ཆས་ཆག་པོ། ལྕགས་འཁོར་གཅིག་བཅས་བཙའ་
ཆགས་པའི་རྨོ་འདེབས་ལག་ཆ་འགའ་རེ་རང་དགར་གཡུགས་འདུག ཆར་པས་ཁང་ཀླད་
དུ་བང་བང་གིས་རྡུང་གི་འདུག་ཅིང་། ཁང་ཀླད་ནས་བབས་པའི་ཆར་ཆུས་བྱ་འདབ་ཀྱི་
མདུན་ནས་ཡོལ་བ་ལྟ་བུ་ཞིག་མར་འཐེན་འདུག ཨ་ཕས་ལག་འཇམ་པོས་རོ་སི་ཤ་རོན་
སྣུམ་ཀྲིག་ཀྲིག་གི་སྒམ་ཞིག་གི་སྟེང་དུ་བཞག་ནས་“ཨ་དཀོན་མཆོག་མཁྱེན།" ཞེས་བཤད།
ཨ་མས་‘གཅིག་བྱས་ན་ནང་དུ་སོག་མ་ཡོད་སྲིད། ཨོ་ལྟོས་དང་། འདི་གར་སྒོ་ཞིག་
འདུག ཅེས་བཤད་ཅིང་། དེ་ནས་ཁོ་མོས་ལྟེབས་སྒྲོག་བཙའ་ཡིས་ཟིན་པའི་སྒོ་མོ་དེ་ཙིར་
སྒྲ་དང་བཅས་ཕྱེས། དེ་ནས་ཁོ་མོས་"འདི་གར་སོག་མ་འདུག ཁྱོད་ཚོ་ནང་དུ་ཤོག་ཅེས་
སྐད་བརྒྱབ།
ནང་དུ་ནག་དུབ་རེད་ལ། ཤིང་ལེབ་ཚོའི་སྲུབས་བར་ནས་འོད་སྣང་ཕྲན་བུ་ཙམ་ནང་
དུ་སླེབས།
ཨ་མས་མར་ཉོལ་ཞིག མར་ཉོལ་ལ་ངལ་གསོས། ངས་ཁྱོད་རང་སྐམ་པོ་བྱེད་པར་
ཐབས་ཤེས་འཐེན ཞེས་བཤད།
ཝིན་ཧྥིལད་ཀྱིས་ཨ་མ།" ཞེས་བཤད་མོད། འོན་ཀྱང་། ཁང་ཀླད་ཀྱི་ཆར་པའི་ལྡིར་སྒྲས་
ཁོའི་འབོད་སྒྲའི་མགོ་མནན་སོང་“ཨ་མ།
“ཅི་ཞིག་རེད། ཡང་ཅི་ཞིག་དགོས།
"ལྟོས་དང་། གྲུ་ག་དེ་ན།
ཨ་མས་དེ་གར་ཕར་བལྟས། འོད་སྣང་རབ་རིབ་ཁྲོད་དུ་གྲིབ་གཟུགས་གཉིས་མངོན།
སྐྱེས་པ་ཞིག་གན་རྐྱལ་དུ་ལོག་ནས་འདུག་ཅིང་། ཁོའི་འགྲམ་དུ་བུ་ཆུང་ཞིག་ཐང་
ལ་བསྡད་ནས། མིག་ཟུང་གིས་གསར་འབྱོར་པ་འདི་ཚོར་ཅེར་ནས་འདུག ཁོ་མོས་
ཕར་བལྟས་པ་ན། བུ་ཆུང་དེ་རྐང་པའི་ཐོག་ཏུ་དལ་མོས་ལངས་ནས་ཁོ་ཚོའི་རྩར་ཚུར་
ཡོང་། ཁོའི་སྐད་ལ་འཛེར་སྒྲ་བབས་ཁྱོད་ཚོ་ཁང་བདག་ཡིན་ནམ།"
ཨ་མས་“མིན། ང་ཚོ་འདི་གར་ཆར་གཡོལ་བྱེད་དུ་ཡོང་བ་ཡིན། ང་ཚོར་བུ་མོ་ནད་པ་
ཞིག་ཡོད་ལ། ཁོ་མོའི་གྱོན་གོས་རློན་པ་བྱས་ཡོད་པས། ཁྱོད་ཚོར་མལ་གཟན་སྐམ་པོ་འདྲ་
གཡར་རྒྱུ་ཨེ་ཡོད།" ཅེས་བཤད།
བུ་ཆུང་དེ་གྲུ་ག་རུ་ཕར་ཕྱིར་སོང་ནས། ཉལ་ཐུལ་སྐམ་པོ་ཞིག་འཁྱེར་ཡོང་ནས་ཨ་མ་
ལ་སྤྲད།
ཨ་མས་"ཐུགས་རྗེ་ཆེ། མི་དེ་ལ་ཅི་ཞིག་བྱུང་བ་རེད།" ཞེས་བཤད།
བུ་ཆུང་དེས་སྔར་བཞིན་སྐད་འཛེར་པོས་ལན་བཏབ། "ཐོག་མར་ཁོ་ལ་ན་ཚ་བྱུང་བ་
རེད། འོན་ཀྱང་། ད་ལྟ་ཁོ་རང་བཀྲེས་ལྟོགས་ཀྱིས་མནར་བཞིན་ཡོད།
"ཅི་ཟེར།"
"ལྟོགས་ཤི་ཐེབས་གྲབས་ཡོད། སྲིང་བལ་ཞིང་ཁའི་སྟེང་དུ་ལས་ཀ་བྱེད་བཞིན་པའི་
སྐབས་སུ་ན་ཚ་ཕོག་སོང་། ཁོས་ཟ་མ་མ་ཟོས་པར་ཉིན་དྲུག་འགོར་སོང་།
ཨ་མ་གྲུ་གའི་ནང་དུ་ཕར་སོང་ནས། སྐྱེས་པ་དེའི་གདོང་ལ་མར་བལྟས། ཁོ་ནི་རང་
ལོ་ལྔ་བཅུ་ཡས་མས་རེད། ཁོའི་གདོང་པར་སྨ་ར་སྐྱེས་ཤིང་ངོ་ལ་སྐྱོ་ཉམས་བབས་འདུག་
ལ། བགྲད་ནས་ཡོད་པའི་མིག་ཟུང་གིས་ཚོར་ཤེས་བྲལ་བ་ལྟར་ཅེར་ནས་འདུག བུ་ཆུང་
དེ་ཁོ་མོའི་འགྲམ་དུ་ལངས་ནས་བསྡད། ཨ་མས་“ ཁོ་ཁྱོད་ཀྱི་ཨ་ཕ་རེད་དམ།" ཞེས་དྲིས།
"རེད། ཁོས་ཡང་མིན་ན་རང་ཉིད་ལྟོགས་ཀྱི་མི་འདུག་ཟེར་ལ། དེ་མིན་ན་ཟ་མ་ཟོས་མ་
ཐག་པ་ཡིན་ཟེར་ནས། ཟ་མ་ཚང་མ་ང་ལ་སྤྲོད་ཀྱི་ཡོད། ད་ལྟ་ཁོའི་གཟུགས་སྟོབས་ཞན་
དྲགས་པས། འགུལ་སྐྱོད་ཙམ་ཡང་རྒྱག་མི་ཐུབ།"
ཁང་ཀླད་དུ་ལྡིར་ལྡིར་གྱིས་འབབ་བཞིན་པའི་ཆར་པ་དེ་ད་ལྟ་ཇེ་ཆུང་དུ་སོང་ནས།
ཤག་སྒྲ་ཡང་མོ་མ་གཏོགས་མི་གྲག སྐྱོ་ཉམས་བབས་པའི་མི་དེས་མཆུ་ཏོ་འགུལ་ཙམ་ཞིག་
བྱས་པས། ཨ་མ་ཁོའི་འགྲམ་དུ་པུས་མོ་བཙུགས་ནས་རྣ་བ་ཉེ་སར་བཅར། དེ་ནས་ཁོའི་
མཆུ་ཏོ་ཡང་བསྐྱར་འགུལ་ཙམ་བྱས།
ཨ་མས་" ཡ་ཡ། ཁྱོད་ཀྱིས་སེམས་ཁྲལ་མ་བྱེད། ཁོ་ལ་སྐྱོན་ཡོད་པ་མ་རེད། ཁྱོད་ཀྱིས་
འདི་རུ་སྒུག་དང་། ངས་སྔོན་ལ་ངའི་བུ་མོའི་གྱོན་གོས་རློན་པ་དེ་བརྗེ་འཇོག" ཅེས་བཤད།
ཨ་མ་བུ་མོའི་འགྲམ་དུ་ཕྱིར་སོང་ནས་“ད་གྱོན་གོས་རྣམས་མར་ཕུད་ཅིག” ཅེས་ཟེར་
བཞིན། ཉལ་ཐུལ་དེ་ཁོ་མོའི་སྔུན་ནས་ཡོལ་བ་བཞིན་དུ་བཀྱགས་ནས་བསྡད། ཁོ་མོ་གཅེར་
བུར་བུད་པ་ན། ཨ་མས་ཉལ་ཐུལ་དེ་ཁོ་མོའི་ལུས་སུ་དཀྲིས།
བུ་ཆུང་དེ་ཁོ་མོའི་འགྲམ་དུ་ཕྱིར་ཡོང་ནས་“ངས་དངོས་གནས་ཧ་གོ་མ་སོང་། ཁོས་ཡང་
མིན་ན་རང་ཉིད་ཀྱིས་གཅིག་ཟོས་མ་ཐག་པ་ཡིན་ཟེར་ལ། དེ་མིན་ན་ལྟོགས་ཀྱི་མི་འདུག་
ཟེར། མདང་དགོང་ང་སོང་སྟེ་ཚོང་ཁང་ཞིག་གི་སྒེའུ་ཁུང་བཅག་ནས་བག་ལེབ་འགའ་རེ་
བརྐུས་ཡོང་བ་ཡིན་ལ། དེ་ནས་ཁོ་ལ་དེ་ཅུང་ཙམ་ལྡོད་དུ་བཅུག་མོད། འོན་ཀྱང་། ཁོས་
ཅུང་ཙམ་མིད་རྗེས་ཕྱིར་སྐྱུག་ཡོང་གི་འདུག་ལ། དེ་ནས་ཁོའི་གཟུགས་པོ་ཇེ་ཞན་དུ་གྱུར་
སོང་། ཁུ་བ་དང་འོ་མ་ལྟ་བུ་མ་གཏོགས་བཟའ་ཐུབ་རྒྱུ་མ་རེད། ཁྱོད་ཚོར་འོ་མ་ཉོ་བྱེད་
ཀྱི་སྒོར་མ་འདྲ་ཨེ་ཡོད། ཅེས་གསལ་བཤད་བྱས།
ཨ་མས་“ཤུ་... ། སེམས་ཁྲལ་མ་བྱེད། ང་ཚོས་ཐབས་ཤེས་འཐེན་ཆོག” ཅེས་བཤད།
བུ་ཆུང་དེ་གློ་བུར་དུ་ངུས་ནས་“ ཁོ་ད་ལྟ་འཆི་བཞིན་འདུག ངས་ཁྱོད་ཚོར་བདེན་པ་
བཤད་བཞིན་ཡོད། ཁོ་ད་ལྟ་བཀྲེས་ལྟོགས་ཀྱིས་འཆི་བཞིན་འདུག ངས་ཁྱོད་ཚོར་བདེན་
པ་བཤད་བཞིན་ཡོད ཅེས་བཤད།
ཨ་མས་“ཤུ་... །” ཞེས་ཟེར་བཞིན་ཨ་ཕ་དང་ཨ་ཁུ་ཇོན་གཉིས་ལ་བལྟས། ཁོ་གཉིས་ཀྱི་
གདོང་ལ་འུ་ཐུག་ཐབས་ཟད་ཀྱི་མདངས་ཤིག་བབས་ནས། སྐྱེས་པ་ནད་པ་དེ་ལ་ཅེར་ནས་
བསྡད། དེ་ནས་ཁོ་མོས་ཉལ་ཐུལ་གྱི་ནང་དུ་དྲོན་པོར་བཏུམ་ཡོད་པའི་རོ་སི་ཤ་རོན་ལ་
བལྟས། ཨ་མའི་མིག་ཟུང་གིས་ཐོག་མར་རོ་སི་ཤ་རོན་གྱི་ཕྱོགས་སུ་ལྟ་ཙམ་བྱས་ཤིང་། དེ་
ནས་མིག་ཟུང་གི་ཁ་ལོ་ཡོངས་སུ་ཚུར་བསྒྱུར་ནས་རོ་སི་ཤ་རོན་གྱི་མིག་ནང་དུ་བལྟས། དེ་
ལྟར་བུད་མེད་གཉིས་ཀས་ཕན་ཚུན་གྱི་མིག་ཟུང་གི་ཟབ་ས་རུ་བལྟས། བུ་མོའི་དབུགས་
རྒྱུན་ཇེ་ཐུང་དུ་གྱུར་ནས། དབུགས་ཐུང་ལེན་མགོ་བརྩམས།
ཁོ་མོས་དེ་ཆོག ཅེས་བཤད།
ཨ་མའི་གདོང་ལ་འཛུམ་ཞིག་ལངས་ནས་“ཁྱོད་ཀྱིས་དེ་ལྟར་བྱེད་པ་ངས་ཤེས། དེ་ངས་
ཤེས།" ཁོ་མོས་རང་ཉིད་ཀྱི་ལག་པར་བལྟས་ནས། ལག་ཟུང་པང་ཁ་ནས་དམ་པོར་བསྣོལ།
རོ་སི་ཤ་རོན་གྱིས་“ཁྱོད་ཚོ་... ། ཁྱོད་ཚོ་ཚང་མ་...། ཕྱི་ལོགས་སུ་སོང་། ཞེས་བཤད།
ཆར་ཐིགས་ཀྱིས་ཁང་ཀླད་དུ་ཡང་མོས་རྡུང་བཞིན་འདུག
ཨ་མ་མདུན་དུ་སྒུར་ནས། བུ་མོའི་ཐོད་པའི་སྟེང་དུ་དཔྱངས་པའི་སྐྲ་ལོ་ཟ་ངེ་ཟིང་
ངེ་དེ་དག་སྦར་མོས་ལྟག་ཏུ་ཤད་བཞིན། ཁོ་མོའི་དཔྲལ་བར་འོ་ཞིག་བྱས། དེ་ནས་ཨ་མ་
མགྱོགས་པོས་ཡར་ལངས་ནས་“ ཡ། ཁྱོད་ཚོ་ཚང་མ། ཁྱོད་ཚོ་ཚང་མ་ལག་ཆ་ཁང་གི་
ནང་དུ་སོང་ཞེས་བཤད།
རུ་ཐེ་ཡིས་ཁ་གདངས་ནས་སྐད་ཆ་བཤད་གྲབས་བྱེད་བཞིན་པའི་སྐབས་སུ། ཨ་མས་
ཤུ་... ། ཁ་རོག་ལ་བསྡད་ནས་སྒོ་རུ་སོང་། ཞེས་བཤད། ཁོ་མོས་ཚང་མ་སྒོའི་ཕྱི་ལོགས་
སུ་དེད་རྗེས་བུ་ཆུང་དེ་རང་ཉིད་ཀྱི་རྩར་ཚུར་འཐེན་པ་དང་། དེ་ནས་སྒོ་མོ་དེ་ཙིར་སྒྲ་དང་
བཅས་ཕྱིར་བརྒྱབ།
ཤུབ་སྒྲས་ཁེངས་པའི་འབྲུ་ཁང་ནང་དུ། རོ་སི་ཤ་རོན་ཡུད་ཙམ་ལ་ཁུ་སིམ་མེར་བསྡད་
ཅིང་། དེ་ནས་ཁོ་མོས་ངལ་དུབ་ཀྱིས་མནར་བའི་རང་ཉིད་ཀྱི་ལུས་ཕུང་ཡར་བཏེགས་ནས།
ཉལ་ཐུལ་དེ་གཟུགས་པོའི་ངོས་སུ་ཡར་འཐེན། ཁོ་མོ་དལ་མོས་གྲུ་ག་དེ་རུ་སོང་ནས་ཡར་
ལངས་ཏེ། གསོན་མདངས་ཡོངས་སུ་ཉམས་པའི་ངོ་གདོང་དང་ཆེ་ཞིང་འཇིགས་སྐྲག་གིས་
བགྲད་ནས་ཡོད་པའི་མིག་ཟུང་ལ་མར་བལྟས། དེ་ནས་ཁོ་མོ་དལ་མོས་ཁོའི་འགྲམ་དུ་
མར་ཉལ་བ་ན། ཁོས་མགོ་བོ་དལ་མོས་ཕར་གཡུག་ཚུར་གཡུག་བྱས། རོ་སི་ཤ་རོན་གྱིས་ཁོ་
མོའི་ལུས་ཀྱི་ཉལ་ཐུལ་གྱི་སྣེ་ཟུར་གཅིག་མར་ལྷོད་ནས། བྲང་གི་ནུ་འབུར་ཕྱི་ལ་ཕྱུངས། དེ་
ནས་ཁོ་མོས་ཁྱོད་ཀྱིས་ངེས་པར་དུ་འཐུང་དགོས། ཞེས་ཟེར་བཞིན། རང་ཉིད་ཀྱི་གཟུགས་
པོ་ཁོའི་ཉེ་སར་བཅར་ནས་མི་དེའི་མགོ་བོ་ཉེ་སར་ཚུར་འཐེན། ཁོ་མོས་ཡ། འདི། འདི་
འཐུང་རོགས།” ཞེས་ཟེར་བཞིན། ཁོ་མོའི་ལག་པ་ཁོའི་མགོ་ལྟག་ཏུ་འཁྱེར་ནས་མགོ་བོ་
ཡར་བསྐྱོར་ཞིང་། ཁོ་མོའི་སོར་མོས་ཁོའི་སྐྲ་ལོའི་ནང་དུ་ཤད་ཤད་བྱས། ཁོ་མོས་རང་ཉིད་
ཀྱི་མགོ་བོ་ཡར་བཀྱགས་ནས་འབྲུ་ཁང་གི་ཕར་ཕྱོགས་སུ་བལྟས་ཤིང་། ཁོ་མོའི་མཆུ་
སྒྲོས་གཉིས་ཀ་ལྷན་དུ་བསྡུས་ནས། གདོང་ལ་ཧ་ཅང་ལྐོག་ཏུ་གྱུར་པའི་འཛུམ་མདངས་
ཤིག་ཤར།། །།


